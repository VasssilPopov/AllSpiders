{"url": "http://www.focus-news.net/news/2019/03/02/2630053/afp-kanada-ekstradira-v-sasht-vissh-kitayski-sluzhitel.html", "text": "Канада екстрадира Мън Уанджоу, висша служителка в компания „Хуауей“, в САЩ. Случаят  създаде дрязги между двамата северноамерикански съседи и Китай, предава  AFP . \r\n47-годишната бизнесдама сменяла самолетни полети във Ванкувър, когато е била задържана по настояване на Вашингтон с подозрения за нарушаване на американските санкции по отношение на Иран. Това предизвика задържане на канадци в Китай като ответна реакция.   \r\nВ канадското правителствено изявление се казва: \"Днес Министерството на правосъдието на Канада упълномощи съответните власти да започнат формалната процедура по екстрадицията на госпожа Мън Уанджоу.\". \r\nМън Уанджоу е главен финансист на Хуауей и трябва да 6 март да се изправи пред съда, където разследващите по делото ще й представят доказателства за обвинението срещу нея и подробни аргументи за нейното екстрадиране.  \r\nЗадържаната китайка е дъщеря на основателя на Хуауей и бивш армейски инженер Рън Джънфей.  \r\nКитай реагира ядосано на американските обвинения, като ги обяви за плод на „силни политически мотиви“ и опит да се подкопае водещата му компания в областта на телекомуникациите.    Ивелина Ватова", "date": "2019.03.02", "title": "AFP: Канада екстрадира в САЩ висш китайски служител"}
{"url": "http://www.focus-news.net/news/2019/03/02/2630036/dimitar-borumov-detski-parlament-blagoevgrad-shte-se-vklyuchim-v-deynostite-na-obshtina-blagoevgrad-po-povod-treti-mart.html", "text": "Ще се включим в дейностите на Община Благоевград по повод Трети март. Това каза за  Радио „Фокус“ – Пирин  Димитър Борумов, председател на Детски парламент – Благоевград. По думите му екипът на Детския парламент ще отбележи Националния празник, като ще помагат в програмата, която е подготвена. „Отбелязването на празника ще се състои на площад \"Македония\", като има организирана празнична програма“, посочи Димитър Борумов. Той добави, че екипът на Детския парламент се включва във всяка една инициатива, в която са поканени от Общината, и съвместно реализират различни идеи и организират интересни събития. \r\nДенис НИКИФОРОВ", "date": "2019.03.02", "title": "Димитър Борумов, Детски парламент – Благоевград: Ще се включим в дейностите на Община Благоевград по повод Трети март"}
{"url": "http://www.focus-news.net/news/2019/03/02/2630035/varna-obshtina-beloslav-uchastva-v-kampaniyata-chista-okolna-sreda-2019-s-3-proekta.html", "text": "С три проекта ще участва тази година Община Белослав в кампанията „Чиста околна среда – 2019“ на Министерството на околната среда и водите и Предприятието за управление на дейностите по опазване на околната среда. Това съобщиха за  Радио „Фокус“ – Варна  от Община Белослав. Проектите са за: „Обновяване на парка в с. Езерово, община Белослав – любимо място за отдих и игри“, „Здрав дух и здраво тяло в чиста околна среда – изграждане на стрийт фитнес площадка в с. Страшимирово, община Белослав“ и „Облагородяване и изграждане на зона за отдих и детски кът в с. Разделна, община Белослав“. Предложенията са направени от кметовете на трите кметства в Община Белослав. Ежегодният конкурс за 2019 година, който се провежда в рамките на Националната кампания „Чиста околна среда – 2019“ е на тема „Обичам природата и аз участвам“. Целта на кампанията „Чиста околна среда – 2019г.“ е да изгради обществено отношение по въпросите, свързани с опазването на околната среда, да повиши екологичната култура и загрижеността към мястото, в което живеем. С реализацията на дейностите по Националната кампания „Чиста околна среда – 2019г.” се цели реновиране и/или създаване на нови паркови пространства, залесяване и засаждане на почистени площи, създаване и възстановяване на зони за отдих, ремонтиране на детски и спортни съоръжения и други. Ще се постигне повишаване на екологичното самосъзнание, формиране на позитивна нагласа към природата, затвърждаване на умения и желание за опазване на околната среда у гражданите. \r\nДиана СТОЕВА", "date": "2019.03.02", "title": "Варна: Община Белослав участва в кампанията „Чиста околна среда – 2019“ с 3 проекта"}
{"url": "http://www.focus-news.net/news/2019/03/02/2630040/sport-manchestar-yunayted-pobedi-sauthemptan.html", "text": "Манчестър Юнайтед победи Саутхемптън с 3:2 като домакин в мач от 29-ия кръг на Премиър лийг. След тази победа Юнайтед събра 58 точки, измествайки Арсенал от четвъртото място във временното класиране и се доближи на три точки от третия в класирането Тотнъм. Саутхемптън заема 17-та позиция с 27 точки.", "date": "2019.03.02", "title": "Спорт: Манчестър Юнайтед победи Саутхемптън"}
{"url": "http://www.focus-news.net/news/2019/03/02/2630039/sport-federer-specheli-titlata-v-dubay.html", "text": "Роджър Федерер спечели титлата на тенис турнира в Дубай. Швейцарецът победи на финала поставения под номер 5 в схемата Стефанос Циципас с 2:0 сета (6:4, 6:4). Спечеленият трофей е номер 100 в кариерата на Федерер.", "date": "2019.03.02", "title": "Спорт: Федерер спечели титлата в Дубай"}
{"url": "http://www.focus-news.net/news/2019/03/02/2630038/sport-lokomotiv-plovdiv-pobedi-beroe.html", "text": "Локомотив Пловдив победи Берое като домакин с 4:1 в мач от 24-ия кръг на Първа лига. Пловдивчани заемат 9-то място във временното класиране с 29 спечелени точки. Тимът на Берое се намира на 5-та позиция с 42 точки. В следващият кръг Локомотив е домакин на Дунав (Русе), а старозагорци приемат Витоша (Бистрица).", "date": "2019.03.02", "title": "Спорт: Локомотив Пловдив победи Берое"}
{"url": "http://www.focus-news.net/news/2019/03/02/2630041/sport-tsska-sofiya-pobedi-septemvri.html", "text": "ЦСКА-София победи Септември с 5:1 като домакин в мач от 24-ия кръг на Първа лига. С хеттрик се отличи нападателят на червените Али Соу. След тази победа ЦСКА-София събра 51 точки, като се доближи на две от водача в класирането Лудогорец, който е с мач по-малко. На трета позиция в Първа лига е тимът на Левски с 48 точки и мач по-малко от ЦСКА-София.", "date": "2019.03.02", "title": "Спорт: ЦСКА-София победи Септември"}
{"url": "http://www.focus-news.net/news/2019/03/02/2630037/sport-arsenal-i-totnam-zavarshiha-naravno.html", "text": "Арсенал и Тотнъм завършиха наравно 1:1 в мач от 29-ия кръг на Премиър лийг. След изиграването на този мач Тотнъм заема трето място във временното класиране с актив от 61 точки, като изостава на 7 точки от втория Манчестър Сити и на 8 от лидера Ливърпул. Тимът на Арсенал се намира на 4-та позиция с 57 точки, с 4 по-малко от Тотнъм и с 2 повече от Манчестър Юнайтед.", "date": "2019.03.02", "title": "Спорт: Арсенал и Тотнъм завършиха наравно"}
{"url": "http://www.focus-news.net/news/2019/03/02/2630045/pazardzhik-v-dvora-na-istoricheski-muzey-belovo-e-otkrita-izlozhba-na-detski-risunki-pod-naslov-141-godini-svoboda.html", "text": "В двора на Историческия музей в Белово е открита за посещения общинска изложба на детски рисунки под наслов: „141 години свобода“. Това съобщи за  Радио „Фокус“ – Пазарджик  Севдалина Попова, старши експерт в направление „Музейно дело“ в Община Белово. Тя обясни, че инициативата е посветена на 141 години от Освобождението на България. „В изложбата се включиха 54 деца от училищата на територията на община Белово. Тя е организирана от Местната комисия за борба с противообществените прояви на малолетни и непълнолетни в Белово в партньорство с Исторически музей - Белово. Председателят на Местната комисия за борба с противообществените прояви на малолетни и непълнолетни в Белово Цветозара Блажева връчи грамоти и предметни награди на класираните от журито участници. Специалната награда спечели седмокласникът Илиян Паскалев от СУ „Ал. Иванов – Чапай“ - Белово. На 1-во място се класира Димитър Ценов (4-ти клас) от същото училище. 2-рото място беше за Иво Грозданов (3-ти клас) от ОУ „Отец Паисий“ - село Мененкьово. На ІІІ-то място – Анелия Йорданова (6-и клас) от СУ „Ал. Иванов – Чапай“ -  Белово. Поощрителни награди получиха: Никол Кушинова (5-и клас) от ОУ „Отец Паисий“ - село Мененкьово, Полина Ангелова (5-и клас) от СУ „Ал. Иванов – Чапай“ - Белово и Юна Иванова (6-и клас) от СУ „Ал. Иванов – Чапай“ - Белово“, каза още Попова. \r\nВаня НИКОЛОВА", "date": "2019.03.02", "title": "Пазарджик: В двора на Исторически музей - Белово е открита изложба на детски рисунки под наслов „141 години свобода“"}
{"url": "http://www.focus-news.net/news/2019/03/02/2630047/sport-milan-pobedi-sasuolo.html", "text": "Милан победи Сасуоло с 1:0 като домакин в мач от 26-ия кръг на Серия А. След тази победа Милан събра 48 точки и успя да измести градския съперник Интер от третото място, който има една точка по-малко. Отборът на Сасуоло се намира на 11-та позиция в класирането с актив от 31 точки.", "date": "2019.03.02", "title": "Спорт: Милан победи Сасуоло"}
{"url": "http://www.focus-news.net/news/2019/03/02/2630043/predsedatelyat-na-narodnoto-sabranie-tsveta-karayancheva-uchastva-v-byala-v-tarzhestvata-po-sluchay-3-ti-mart-i-142-ta-godishnina-ot-osvobozhdenieto-na-grada.html", "text": "Председателят на Народното събрание Цвета Караянчева участва в Бяла в тържествата по случай 142-та годишнина от Освобождението на града и 141-та годишнина от Освобождението на България. Председателят на парламента прие рапорта на командващия тържествената заря-проверка, поздрави почетните роти и произнесе слово по повод годишнината. Това съобщиха от  пресцентъра на Народното събрание. \r\nНа 3-ти март празнуваме началото на Третата българска държава, когато българският народ поема в свои ръце отговорността за съдбините си, отбеляза Цвета Караянчева. Тя подчерта, че свободата не е дадена даром, тя е изстрадана и извоювана, за нея са се жертвали най-свидните чеда на България. По думите й днешното отбелязване е израз на почит и уважение към тях, към нашите предци, имали силата, куража и решимостта да заявят ясно и недвусмислено, че искат да живеят в свободна и независима България. На тях и на всички воини - руски и от други националности, дължим Освобождението си, заяви председателят на парламента.  \r\nСред тези достойни българи Цвета Караянчева посочи и беленчани, включили се в четите на Филип Тотю, Дядо Цеко и Дядо Желю, снабдявали габровци с оръжие, дали убежище на един от апостолите на Априлското въстание - Панайот Волов, на Георги Икономов и въстаника Стоян Ангелов. Днес паметникът в Бяла ни напомня за смелите синове на България, за тяхното величие и саможертва, за техния устрем и отдаденост на Родината и свободата, допълни тя.  \r\nБяла е не само вторият освободен български град, тя е „първата столица“ на новоосвободените български земи, отбеляза председателят на парламента. Цвета Караянчева припомни, че тук е била главната квартира на руските войски, тук е отседнал руският император Александър Втори, тук са се взимали решения, определящи хода на войната. Жителите на Бяла без да щадят сили се включват в помощ на руските войски, дадена със сърце и душа, за да бъде отвоювана желаната и дълго чакана свобода, допълни тя.  \r\nЦвета Караянчева призова да помним историята и нейните герои и с делата си да бъдем техни достойни потомци. Нека ние, политиците, се стремим да отговорим на повелята на Васил Левски - да бъдем достойни хора, които да водят нашето драгоценно отечество по пътя на благоденствието, „така щото да бъдем равни на другите европейски народи“, заяви още председателят на парламента.", "date": "2019.03.02", "title": "Председателят на Народното събрание Цвета Караянчева участва в Бяла в тържествата по случай 3-ти март и 142-та годишнина от Освобождението на града"}
{"url": "http://www.focus-news.net/news/2019/03/02/2630046/varna-v-obshtina-vetrino-zapochna-aktsiya-za-zalavyane-i-kastratsiya-na-bezdomni-kucheta.html", "text": "Акция за залавяне и кастрация на бездомни кучета започна от 1 март в Община Ветрино. Това съобщиха за  Радио „Фокус“ – Варна  от Общината. От там уточняват, че всеки стопанин на домашен любимец е длъжен да го обезпаразити, ваксинира и прибере в дома си. Акцията ще протече във всички населени места на територията на Общината. \r\nДиана СТОЕВА", "date": "2019.03.02", "title": "Варна: В Община Ветрино започна акция за залавяне и кастрация на бездомни кучета"}
{"url": "http://www.focus-news.net/news/2019/03/02/2630048/shumen-obshtinata-se-vklyuchva-v-blagotvoritelnata-kampaniya-za-sabirane-na-plastmasovi-kapachki.html", "text": "Община Шумен се включва в благотворителната кампания „Аз вярвам и помагам“ за събиране на ненужни пластмасови капачки, които ще се предават за рециклиране. Това съобщиха от  Община Шумен.  От общинската администрация е изпратена покана до училищата, детските градини и извънучилищните образователни институции в града да се включат в инициативата. Специално изработени съдове за събиране на пластмасови капачки ще бъдат поставени на различни места в Шумен. Гражданите, фирмите и учрежденията, които също желаят да участват в кампанията или вече имат събрани капачки, могат да ги предават в двора на дивизията (бившето военно поделение) през централния вход, където има денонощна охрана. Събраното количество общината ще транспортира и предаде на организаторите на кампанията Сдружение „Аз вярвам и помагам“. Това ще стане на 13 април във Варна на площада пред Катедралния храм „Св. Успение Богородично“. С получените парични средства ще бъде закупена и дарена медицинска апаратура в най-голямото отделение по неонатология в СБАГАЛ „Проф. д-р. Димитър Стаматов – Варна“ и най-голямото отделение за детска хирургия в МБАЛ „Св. Анна“ във Варна.", "date": "2019.03.02", "title": "Шумен: Общината се включва в благотворителната кампания за събиране на пластмасови капачки"}
{"url": "http://www.focus-news.net/news/2019/03/02/2630049/binka-moneva-sayuz-na-slepite-burgas-kam-momenta-okolo-500-dushi-chlenuvat-v-regionalnata-organizatsiya.html", "text": "Към момента около 500 души членуват в регионалната организация на слепите. Това каза за  Радио „Фокус“ – Бургас  Бинка Монева, председател на Регионалния Съюз на слепите-Бургас. По думите ѝ регионалната структура, в която членуват всички те, включва териториалните организации в градовете Айтос, Средец и Бургас. „Може би над 50 % от тях са напълно незрящи, а останалата част са с остатъчно зрение. Става въпрос за хора с увреждания от първа група без чужда помощ, както и за такива от втора. Според отчетите, които изпращаме в края на годината, работещите сред тях са около 10 души. Преобладават тези, които са назначени от Бюрото по труда по програми за хора с увреждания“, отбеляза Монева и добави, че тези програми осигуряват на незрящите двугодишен договор за работа. „След това подновяването се осъществява много трудно. Изключение е, след приключване на договора, работодателят да го поднови. Имаме две момичета, които са на постоянен трудов договор. Те са с остатъчно зрение и при тях трудовата реализация е по-лесна, отколкото при тези, които са напълно незрящи“, каза още Монева. Според нея специфичните потребности на незрящите хора и по-добрите условия, които изисква труда им, са причината да не могат да се задържат на постоянна работа. „Имаме добри масажисти и млади хора, които искат да работят, а назначаването им се оказва трудна задача“, добави Монева. \r\nМария ПОПЧЕВ", "date": "2019.03.02", "title": "Бинка Монева, Съюз на слепите – Бургас: Към момента около 500 души членуват в регионалната организация"}
{"url": "http://www.focus-news.net/news/2019/03/02/2629811/afp-ankara-reagira-ostro-na-germanskite-protesti-po-povod-otkaza-da-akreditira-zhurnalisti.html", "text": "В петък Турция отказа да поднови акредитацията на двама германски журналисти, които дълги години работят в страната, като реагира остро на протестите от Берлин, който заяви, че това решение е „неразбираемо“, предава  AFP . \r\nЙорг Брас, шеф на бюрото на обществената телевизия ZDF в Истанбул, и Томас Цайберт, който пише за вестник Tagesspiegel, са получили отказ на молбите си турското парвителство да им поднови акредитационните журналистически карти. \r\nВисшият служител в германското външно министерство Андреас Микаелис е призовал турския посланик в Германия, за да изрази протеста срещу решението и да помоли Анкара да го преразгледа, се съобщава от ведомството. Говорителката на германското МВнР Мария Адебар е обявила, че „това решение е неразбираемо“. Отношенията между Берлин и Анкара отбелязаха рязък спад, след като турските власти арестуваха  десетки хиляди хора по време на масовите преследвания след опита за атентат срещу президента Тайип Ердоган през 2016 година. Някои от задържаните бяха с германско гражданство.   \r\nПостепенно затопляне на контактите се забеляза, след като през 2018 година германско-турският журналист Денис Юсел беше освободен от едногодишен арест. \r\nПрез август 2018-та друг журналист, Месал Толу, получи разрешение да се завърне в Германия.    \r\nИ двамата продължават да са с обвинения в тероризъм в Турция.  Ивелина Ватова", "date": "2019.03.02", "title": "AFP: Анкара реагира остро на германските протести по повод отказа да акредитира журналисти"}
{"url": "http://www.focus-news.net/news/2019/03/02/2629807/sport-debyutantkata-aleksandra-nacheva-ne-stigna-do-final-na-evropeyskoto-za-zheni-v-zala.html", "text": "Александра Начева завърши предпоследна, 17-та, в квалификацията в дисциплината троен скок при дебюта си на европейско първенство по лека атлетика в зала за жени в Глазгоу, Шотландия. В най-добрия си опит световната шампионка за девойки записа 12.98 метра.  \r\nСамо три състезателки преодоляха квалификационната норма от 14 метра и 20 сантиметра. С най-добър резултат е бившата световна и европейска шампионка украинката Олга Саладуха - 14 метра и 40 сантиметра, втори са португалката Сузана Коста  и действащата европейска шампионка на открито гъркинята Параскеви Папахристу с по 14 метра 28 сантиметра.", "date": "2019.03.02", "title": "Спорт: Дебютантката Александра Начева не стигна до финал на европейското за жени в зала"}
{"url": "http://www.focus-news.net/news/2019/03/02/2629808/predstoyashti-sabitiya-v-stranata-za-2-mart-agentsiya-fokus.html", "text": "*** \r\nОт 19.00 часа на площад „Екзарх Йосиф I“ председателят на Народното събрание Цвета Караянчева ще участва в тържествената заря-проверка по случай 141 години от Освобождението на България. Народните представители от ГЕРБ в Русе също ще участват в отбелязването на празника.  \r\n*** \r\nВ 11.30 часа в Природонаучния музей-Бургас ще се проведе лекция на тема „Зимните гости“.  \r\n*** \r\nОт 11.00 часа в Младежкия дом ще бъдат наградени лауреатите от Седмия национален конкурс „Българските архитектурни паметници в макети“.  \r\n***  \r\nОт 9.30 часа в  НЧ „Надежда 1869“ ще започнат майсторски класове по цигулка и контрабас.  \r\n***  \r\nОт 20.00 часа в Клуб 7 ще се проведе събитието „Пълнолетие на сцена“. \r\n*** \r\nОт 11.00 часа в Регионалния пресклуба на БТА на официална церемония ще бъде връчена наградата „Бялата птица“ за значим обществен принос за 2018 г.  \r\n*** \r\nОт 10.30 часа в Куклената зала на ДКТ ще се играе постановката „Пижо и Пенда“. \r\n*** \r\nОт 17.00 часа Негово високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. След това, в 17.30 часа, ще бъдат положени венци и цветя по повод 141-вата годишнина от Освобождението на България. \r\n*** \r\nВ централната експозиционна зала на Исторически музей-Петрич ще бъде открита фотодокументална изложба „141 години от освобождението на България“. \r\n*** \r\nОт 10.00 часа в салона на ул. „Весела“ 31 ще се проведе годишно отчетно-изборно събрание на Общинско пчеларско сдружение „Акация 1899“. \r\n*** \r\nВ 10.30 часа на площад „Европа“ ще се проведе състезателно кукерско дефиле, което ще завърши с парад. Проявата е част от 19-то издание на международния фестивал на кукерските и маскарадни игри „Кукове“.  \r\n***   \r\nОт 09.00 часа в храма „Св. Неделя“ в смолянския квартал „Райкова“ архиерейският наместник на Смолянска духовна околия Негово Високопреподобие архимандрит Висарион ще отслужи св. Литургия за упокой и обща Панахида за починалите наши близки.  \r\n*** \r\nОт 10.00 в Спортната зала „Величко Чолаков“ ще се проведе турнир по тенис за „Купата на кмета“.  \r\n*** \r\nОт 18.00 часа ще се проведе традиционния празничен концерт на НУФИ – Широка лъка, който е посветен и на националния празник 3 март, като в него ще участват и учениците от ОУ „Никола Вапцаров“ в селото \r\n*** \r\nОт 10.00 часа в Градския парк ще започнат дефилетата от Двадесетото юбилейно издание на фестивала „Кукерландия“.  \r\n*** \r\nОт 13.00 часа в Художествена галерия „Жорж Папазов“ ще бъдат нагредени победителите от фото-конкурса „Кукерска магия“.", "date": "2019.03.02", "title": "Предстоящи събития в страната за 2 март (Агенция „Фокус“)"}
{"url": "http://www.focus-news.net/news/2019/03/02/2629809/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът Тръмп удари Майкъл Коен с поредица от публикации в социалната мрежа „Туитър“ в петък след свидетелските му показания пред Комисията за надзор в Конгреса тази седмица, пише електронното издание на американския вестник  The Hil . \r\nВ поредица от съобщения , публикувани в петък сутринта, президентът обвини Коен, че е извършил „лъжесвидетелстване по мащаб, който не е бил виждан преди“ по време на изслушването в сряда. \r\n\"Ръкописът на Майкъл Коен показва, че той е извършил лъжесвидетелстване по мащаб, който не е бил виждан досега. Трябва да е забравил за книгата си, когато е свидетелствал\", пише Тръмп. \r\n„Какво казва адвокатът на Хилари Клинтън, Лани Дейвис, за това. Дейвис е бил съветник на Белия дом при администрацията на бившия президент Бил Клинтън и е имал връзки с президентската кампания на Хилари Клинтън. \r\nТръмп предложил на Конгреса да поиска от книгоиздателите да прехвърлят преписи от предстоящата книга на Коен, която според Тръмп ще докаже, че Коен е потърсил работа в Белия дом и ще докаже, че е излъгал Конгреса. \r\n„Конгресът трябва да изиска препис от новата книга на Майкъл Коен, дадена на издателите преди малко. Главите ви ще се завъртат, когато видите лъжите, неверните представяния и противоречията срещу свидетелството му в четвъртък. Като друг човек! Той е напълно дискредитиран!“ – пише Тръмп. \r\nПо време на свидетелските показания в сряда Коен заяви, че след изборите през 2016 г. му били предложени работни места в администрацията на Тръмп, твърдейки, че той се е отказал, защото не е бил заинтересован да се присъедини към администрацията. \r\n\"Бях изключително горд, че съм личен адвокат на президента на Съединените американски щати. Не исках да отида в Белия дом. Бяха ми предложили работа\", каза Коен в сряда по време на показания под клетва. \r\nТези изявления бяха поставени под въпрос от сътрудници на Тръмп през последните дни, които посочиха предходните изявления на Коен, които доказват за интереса на дългогодишния сътрудник да си осигури позиция в Белия дом. \r\n„Майкъл убеждаваше всички ни да бъде„ началник на щаба ”. Това беше най-голямата шега в кампанията и в офиса“, заяви синът на президента Ерик Тръмп. \r\nНа пресконференция във Виетнам, след срещата със севернокорейския лидер Ким Чен-ун, президентът отхвърли показанията на Коен, като заяви, че е „слабо впечатлен“, че неговият бивш личен адвокат твърди, че няма „споразумение“ между кампанията на Тръмп и Русия на изборите през 2016 г.. \r\n*** \r\nb> Манила.  Филипините отложиха планираното преразглеждане на  военния си съюз със САЩ в замяна на устен ангажимент, че американските сили ще защитават корабите на страната в Южнокитайско море, разрешавайки дългогодишен проблем в двустранните отношения, пише авторитетният американски вестник  The Wall Street Journal . \r\nУверенията, направени от държавния секретар на САЩ Майк Помпео по време на посещението му в Манила в петък, представляват рядко и изрично изясняване на степента на задълженията на САЩ по договора за взаимна защита, датиращ от 1951 година. Сащ обаче не подкрепиха претенциите на Манила към островите в богатото на ресурси Южнокитайско море, където Китай е изградил военните си способности, за да оспори конкурентни претенции на  Филипините и други нации. \r\n\"Тъй като Южнокитайско море е част от Тихия океан, всяко въоръжено нападение над филипинските сили, самолети или търговски кораби в Южнокитайско море би предизвикало взаимни задължения за отбрана\", подчерта Помпео. \"Мисля, че целият свят разбира, че администрацията на Тръмп е поела истински ангажимент да се увери, че тези морета остават отворени\", добави той. \r\nСлед като встъпи в длъжност в средата на 2016 г., президентът на Филипините Родриго Дутерте критикува американската политика и бе решен да остави настрани териториалния спор на Манила с Пекин в полза на разширяване на икономическите връзки, спечелвайки инвестиционни обещания от милиарди долари. \r\nДутерте обяви \"раздялата\" на страната си от Вашингтон и многократно заплашва да изгони американски сили от филипинските военни бази, но не го направи, след като се изправи срещу съпротивата на военните в страната. Отношенията се подобриха, откакто американските безпилотни самолети помогнаха на филипинските военни да си върнат  един южен град, превзет от екстремисти, свързани с „Ислямска държава“. \r\n\"Това, което каза Помпео, е това, което филипинските военни искаха да чуят\", казва Хулио Амадор III, член на фондацията \"Азиатско-тихоокеански пътища към прогрес\" в Манила. \r\nФилипинските официални лица заявиха в края на миналата година, че проучват преразглеждане  на договора със САЩ, като твърдят, че липсата на яснота от страна на САЩ относно това дали договорът обхваща Южнокитайско море, може да остави Манила незащитена в случай на конфронтация с Китай. \r\nПекин, който претендира за почти цялото Южнокитайско море, е възстановил и конструирал военни бази на няколко атола, за да твърди, че това са исторически претенции към един от най-натоварените морски пътища в света и ключ към международната търговия между Източна Азия и Близкия изток и Европа. През 2012 г. Пекин превзе контрола над стратегически остров , Скарбъро Шоал, от Филипините и филипинските военни твърдят, че китайските кораби рутинно блокират филипинските риболовни кораби. \r\nСъединените щати, които поддържат неутралитет по отношение териториалните претенции на отделни страни към спорните области, редовно подчертават и защитават международната свобода на корабоплаването в района, като изпращат военни кораби близо до спорните острови или военни самолети над тях. Филипинските военни контролират един остров в Южнокитайско море, както и ръждясалият корпус на кораб, потопен в подводния риф. \r\nИ двете страни подчертаха необходимостта Филипините да изпълнят собствените си ангажименти в рамките на Договора от 1951 година. Отделно споразумение през 2014 г. изисква от Филипините да отворят и оборудват няколко съществуващи военни съоръжения, които да бъдат използвани от американските сили, но напредъкът е бавен, откакто Дутерте встъпи в длъжност и зае по-прокитайска позиция. \r\n*** Пакистан е предал плененият индийски пилот на представители на индийското посолство в Пакистан, пише индийското издание  India today .  \r\nСпоред информацията  прехвърлянето се е осъществило на територията на Пакистан и пилотът може да се върне в Индия през единствения граничен пункт между двете страни Вага около 9:00 часа местно време (17:30 българско време). \r\nКореспондентът на India Today изяснява от мястото на събитието, че преминаването на пилота през границата се забавя по формални причини - \"поради необходимостта да се следват редица процедури\". \r\nИндийски военен пилот, командир от  Индийските военновъздушни сили Абхинадан Вартаман, беше свален в сряда по време на въздушна битка с пакистански самолети, която се състоя в района на граничната линия, разделяйки страните в спорния Кашмир. Според информацията на индийската страна, Вартаман е свалил един пакистански F-16, но неговият МиГ-21 е бил ударен от ракета, пусната от друг пакистански самолет. \r\n*** Предявиха обвинение на Бенямин Нетаняху. Какво следва, пише израелското англоезично издание  The Times of Israel . \r\nСлед две години на разследвания, препоръки на полицията, съдебни обсъждания и обвинения срещу различни висши служители на реда, обвинението срещу премиера Бенямин Нетаняху е подписано. Да го запечатат и доставят може да отнеме години, пише изданието. \r\nСъобщението на главния прокурор Авичай Манделблит в четвъртък следобед, че възнамерява да повдигне обвинения срещу Нетаняху по три отделни случая - три пъти за измама и нарушение на доверието, и веднъж за подкуп - е само началото на това, което обещава да бъде дълъг процес, който е вероятно да доминира във вестникарските заглавията с години. \r\nОчакванията са Нетаняху да не се оттегли, нито да се признае за виновен, а да отлага колкото е възможно по-дълго хода на процеса. \r\nДруги висши политици в подобни ситуации са се отказвали. Бившият премиер Ехуд Олмерт например се оттегли през 2008 г. още преди главният прокурор да обяви намерението си да го обвини. Нетаняху, от друга страна, се закле да остане, макар че с избори на хоризонта политическото му бъдеще не е много ясно. \r\nТеоретично, Нетаняху може незабавно да се оттегли, като заяви, че му трябва време, за да изчисти името си и да позволи на израелците да излязат на изборите на 9 април, без да се налага да обмислят дали искат да преизбират някой, който може да бъде съден. Това наистина са искали всички опозиционни партии в четвъртък (макар че десните му партньори го подкрепиха изцяло). \r\nОсвен ако не е осъден, Нетаняху може да продължи да служи като премиер, при условие че управляващата му партия \"Ликуд\" спечели предстоящите избори в Кнесета и остане на власт.", "date": "2019.03.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/02/2629806/", "text": "Лидерът на консервативната „Нова демокрация“ (НД) Кирякос Мицотакис заяви в петък, че ще настоява популистката партия „ФИДЕС“ на унгарския премиер Виктор Орбан да бъде изключена от дясноцентристката Европейска народна партия (EНП), в която и гръцката, и унгарската членуват, пише вестник  Kаthimerini .  \r\nТова опозиционният гръцки лидер е заявил по време на Делфийския икономически форум. Той описва Алексис Ципрас като гръцки еквивалент на Орбан. Докато е приветствал аудиторията на Форума през втория му ден, Мицотакис  е обещал, че в понеделник ще изпрати писмо до ЕНП с молба да се суспендира ФИДЕС, тъй като тя се опитва да налага своята крайно дясна реторика и влиза в противоречие с европейските ценности и принципи.   \r\nЛидерът на НД сравнил поведението на Ципрас с това на Орбан, намеквайки за намеса в правната система и в работата на медиите. „Гърция не само е изправена пред предизвикателство в икономиката, но и нейната демокрация е застрашена”. \r\nВ разговор с Питър Шпигел от Financial Times за “инклузивния растеж,” Мицотакис е казал, че ако бъде избран да управлява, той ще предложи пакет от реформи в една „нова огромна изгодна сделка“. \r\nВисокият ръст е критичен, според него, ако трябва гръцката икономика да се възстановява, и е отбелязал, че два процента ръст не е достатъчен, а едно правителство на НД ще търси 3-4 процента, главно като въведе данъчни облекчения. “Изключително тъжно е, че ние изгубихме три отлични глобални макроикономически години по време, когато нашите конкуренти се развиват,” смята Мицотакис. \r\nПо адрес на настоящия премиер Алексис Ципрас  лидерът на НД е припомнил, че шест предишни министър-председатели са казали „НЕ“, докато той каза „ДА“ на Договора от Преспа с това, което сега се нарича Северна Македония, сделка, на която НД се противопоставя.   \r\nВ реч пред форума по-късно в петък Ципрас описа спорното споразумение като „дипломатически шедьовър“, изтъквайки, че желанието за диалог и мирно съвместно съжителство преобладава и от двете страни. Според него „премиерът търси начин да създаде позитивен имидж на страната след осем тежки години, през които Гърция се промени социално, икономически и политически“. Мицотакис е изтъкнал, че сега Гърция е автономна, „тъй че тя може да напредне без  някой да я води по избраните пътища, ако той не се съобразява с гръцкия народ.“ \r\nЦипрас беше доволен от неотдавна открития голям залеж на да природен газ в изключителната икономическа зона на Кипър, и обяви, че той ще надгради ролята на страната в международната сцена, а това е „изключително позитивно развитие в името на елинизма“.Мицотакис е изтъкнал и подкрепата на Гърция за справедливо и жизнеспособно разрешаване на Кипърския проблем.  Ивелина Ватова", "date": "2019.03.02", "title": "_Лидерът на „Нова демокрация“ призова Орбан да бъде изключен от Европейската народна партия, прицелва се в Ципрас"}
{"url": "http://www.focus-news.net/news/2019/03/02/2629814/generalniyat-sekretar-na-nato-yens-stoltenberg-opredeli-balgariya-kato-tsenen-sayuznik-obzor.html", "text": "Генералният секретар на НАТО Йенс Столтенберг бе на официално посещение в България по покана на министър-председателя Бойко Борисов. Освен с премиера неговата делегация проведе среща и с държавния глава Румен Радев. По време на разговорите бяха обсъдени теми като сътрудничеството в сферата на сигурността и отбраната и стабилността на Западните Балкани и региона. Посещението на генералния секретар на НАТО се случва в годината, в която се навършват 70 години от основаването на Алианса, и се отбелязват 15 години от присъединяването на България. \r\nСтолтенберг определи България като ценен съюзник на НАТО. Той уточни, че страната ни играе стратегическа роля в района на Черно море, в Косово, в Афганистан и в борбата с международния тероризъм. „Искам да ви благодаря и за усилията да павирате пътя за подписването на Преспанското споразумение – договора между Гърция и Северна Македония за разрешаване на спора за името, което ни позволи да подпишем присъединителния протокол за Северна Македония. Наистина приветстваме прогреса, който наблюдаваме, и факта, че Северна Македония скоро ще стане 30-ият член на НАТО“, допълни генералният секретар на НАТО. Столтенберг приветства и решението на България да започне да увеличава средствата за отбрана предвид факта, че живеем в непредвидими времена, в които трябва да се грижим повече за своята сигурност. Той коментира и темата за нарушаването от страна на Русия на договора със САЩ за забрана за използване на ракети с малък и среден обсег. „Ние не искаме да има нова Студена война, затова призоваваме Русия да спазва този договор. Защото ракетите, които разполага Русия, може да достигнат европейските градове и да бъдат използвани във въоръжен конфликт. Но трябва да бъдем подготвени и за свят без този договор – свят, в който Русия може да разполага навсякъде своите ракети“, коментира Столтенберг. \r\nОт своя страна, премиерът Бойко Борисов посочи, че изразената висока оценка на НАТО за България показва, че страната ни не само, че не е Троянският кон на Русия в НАТО, но е и един от най-дисциплинираните, лоялни и силни съюзници на Алианса. Министър-председателят обясни, че България иска и търси диалог с Русия. „Но в същото време трябва да сме максимално силни, за да можем да сме с превес в разговора. Обединихме се около идеята максимално да използваме връзките си, за да не влизаме в надпревара с въоръжението и с чудовищните ракети“, заяви Борисов. Той посочи, че това, че българският парламент е взел решение за модернизиране на армията, за нов многоцелеви самолет, за кораби, за бронирани машини, изважда България на съвсем различно ниво в НАТО. „Ние сме надеждна и можеща да води сериозни военни действия държава. Но, дай Боже, да не се наложи – влагам цялото си сърце и душа да помагам в тази сфера“, коментира Борисов. \r\nПрезидентът Румен Радев определи визитата на Столтенберг като добра основа за продължаване на работата на България и НАТО, за подобряване на отбранителния капацитет и за по-нататъшното обезпечаване на сигурността. „България е силно обвързвана с ангажимента да продължи да допринася за изграждането на сигурността на Балканите и в Черно море, посредством воденето на отворена, конструктивна и отговорна политика и чрез полагането на усилия за изграждането на капацитета за отбрана в съответствие с НАТО. Следваме ангажимента за увеличаване на разходите за отбрана до 2% от БВП. Най-накрая стартирахме три програми за модернизация на армията – за ВВС, за патрулните катер и превозните средства за армията. Наясно сме, че те не разрешават нашите проблеми с модернизацията, но това е много сериозен процес на дълбока трансформация. В тази връзка ние ще продължим да участваме в съвместни мисии и учения с НАТО, за да подобрим своята подготовка“, подчерта президентът. \r\nЦветилена СИМЕОНОВА", "date": "2019.03.02", "title": "Генералният секретар на НАТО Йенс Столтенберг определи България като ценен съюзник (ОБЗОР)"}
{"url": "http://www.focus-news.net/news/2019/03/02/2629812/bsp-nastoya-nap-da-spre-parkomatite-v-sofiya-dokato-ne-badat-privedeni-v-sinhron-sas-zakona-obzor.html", "text": "БСП настоя НАП да спре паркоматите в София, докато Столична община и ЦГМ не ги приведат в синхрон със закона. От опозицията дадоха брифинг пред медиите извън парламента. Те направиха демонстрация как работи един паркомат в района на Столична община.  \r\nЗаместник-председателят на ПГ на „БСП за България“ Георги Свиленски попита защо в София паркоматите работят незаконно. Свиленски заяви, че не е ясно кой е субектът, който събира парите от паркоматите. По думите му левчето е паднало в касичката, не е ясно кой ще го вземе и кой ще плати данъците 20% на това левче. „Който ходи на среща с премиера, било то в кабинета, или в Банкя, получава отсрочка. Който няма възможност да отиде, трябва да спазва закона. Все си мисля, че г-жа Фандъкова има пряк достъп до премиера на републиката“, обясни Свиленски. \r\nПредседателят на Градския съвет на БСП – София Калоян Паргов коментира, че преди седмици от партията са задали въпроса публично дали Столична община отново за пореден път се чувства над закона, защото едно нещо се приема в Народното събрание, а друго се случва на практика. „Това не е първият изолиран случай“, отчете Паргов. „Столична община е първа сред всички общини, първа сред равните и тя е най-богатата община, която задава и тона“, коментира още той. Паргов попита, ако в София не се прилага законът, какво остава за хората Шумен, Пловдив, Хасково, навсякъде, където са въвели такова паркиране, където има вече електронни устройства.  \r\nНародният представител от ПГ на „БСП за България“ Димитър Данчев призова финансовия министър и НАП да погледнат към един от паркинг-автоматите и да кажат дали отговаря на изискванията на съответната наредба. „Ще припомня, че миналата седмица правителството на свое заседание одобри поредния доклад на Съвета за административна реформа, в който ключов проект е каталог с услуги за гражданите и бизнеса, който се нарича „10 епизода от живота“. Не знам кои епизоди от живота е включило правителството в този каталог, но със сигурност знам, че всеки от нас, всеки бизнес, всяко малко и средно предприятие може да разкаже своя епизод от контакта си с държавната администрация“, допълни още Данчев. По думите му малкият и средният бизнес ще запомни онзи епизод от своя живот, в който за пореден път му се налага да подмени касовите апарати и софтуера, с който управлява своите продажби. \r\nДеница КИТАНОВА", "date": "2019.03.02", "title": "БСП настоя НАП да спре паркоматите в София, докато не бъдат приведени в синхрон със закона (ОБЗОР)"}
{"url": "http://www.focus-news.net/news/2019/03/02/2629816/ria-novosti-lukashenko-razkaza-koy-shte-stane-prezident-na-ukrayna.html", "text": "Президентът на Белорусия Александър Лукашенко заяви на пресконференция в Минск, че сега действащият държавен глава на Украйна Петро Порошенко ще бъде преизбран за нов мандат през 2019 година, предава  РИА“Новости“ .   \r\nТой е отбелязал, че изпитва голяма тревога по повод украинските избори и е отбелязал, че не би искал Украйна да се превърне в „разменна монета“ „ площадка за игра“ на големите държави.  \r\n«Президент ще бъде Порошенко», категоричен е Лукашенко.  Ивелина Ватова", "date": "2019.03.02", "title": "РИА „Новости“:  Лукашенко разказа кой ще стане президент на Украйна"}
{"url": "http://www.focus-news.net/news/2019/03/02/2629820/mz-i-protestirashtite-meditsinski-sestri-se-razbraha-v-srok-ot-20-dni-otpusnatite-pari-za-zaplati-da-dostignat-do-bolnitsite-obzor.html", "text": "Министерството на здравеопазването и протестиращите медицински сестри се разбраха в срок от 20 дни отпуснатите пари за заплати да достигнат до болниците. До срещата се стигна, след като десетки медицински сестри се събраха пред сградата на министерството в София заради ниското заплащане и трудните условия в сектора. \r\nМинистърът на здравеопазването Кирил Ананиев уточни, че е поискал да се направи анализ за състоянието на човешкия ресурс в системата, защото той е най-важен за функционирането ѝ. „Аз и екипът ми сме убедени в това, имаме подкрепата и на правителството, доказателство за което е решението на Министерския съвет да отпусне допълнителни 30 млн. лв., с които приоритетно да бъдат увеличени заплатите на медицинския персонал и най-вече тези на професионалистите по здравни грижи“, заяви той по време на на срещата. Ананиев обясни, че на лечебните заведения са изпратени разчетите на средствата, които те ще получат през тази година по линия на НЗОК. „Изпратили сме им данните за средствата, които ще бъдат отпуснати от минстерството, в т.ч. е и допълнителният ресурс от 30 млн. лв.“, посочи министър Ананиев. Предстои ръководствата на болниците и синдикатите по места да постигнат консенсус за увеличаването на работните заплати. „Поемам ангажимент да съдействам това да се случи бързо, за да видим какво договаряне е постигнато и с колко са увеличени възнагражденията спрямо определените начални основни заплати в колективния трудов договор за специалистите по здравни грижи“, допълни още здравният министър. Двете страни се споразумяха това да се случи в срок от 20 дни. Министърът обеща на протестиращите, че веднага след като разполага с анализите, ще ги запознае с данните и с последващите мерки, които МЗ ще предприеме. \r\nЕдна от протестиращите медицински сестри - Дияна Чаушева, която работи в общинската болница в Девин, обясни, че по време на 20-дневния срок ще се разбере до каква степен биха могли да се решат проблемите със заплатите на медицинските специалисти, след което отново ще се проведат разговори. „Ще изчакаме този срок от 20 дни, но няма да спрем и няма да се откажем. Ще намерим и други форми на протест до постигане на резултата“, отбеляза Чаушева. Тя обясни, че срещата с министъра е била в положителна насока. „Имаме надежда, че ще ни чуят. Проблемите ги знаят, наясно са с тях, лошо е, че едно от първите ни искания за премахване на статута на болниците да не са търговски дружества, по мнение на министър Ананиев ще се постигне изключително трудно и без волята на законодателната власт това няма как да се случи. Но ние няма да се откажем“, коментира още тя. „Притесненията са за това, че няма разписани ясни аргументи, затова как ще се разпределят тези пари - те се отпускат за болницата, но там как ще се разпределят и каква част ще отидат за възнагражденията на служителите, не е ясно. Изразихме тези притеснения при министъра и той обеща, че ще следи стриктно парите и ще се срещне с директорите на лечебните заведения“, изтъкна още медицинската сестра. \r\nОсвен в София, протести на медицински сестри се проведоха и в други градове в страната, сред които Варна, Бургас, Кюстендил, Плевен, Пазарджик, Ямбол, Благоевград и др. \r\nАгенция „Фокус“ припомня: Протестът на медицинските сестри беше организиран в социалните мрежи и се проведе в редица градове на страната. Шествието се осъществи, въпреки че на 28 февруари (четвъртък) министър-председателят Бойко Борисов и министър Кирил Ананиев се срещнаха с вицепрезидента на КНСБ д-р Иван Кокалов, федералния секретар на Изпълнителния комитет на КТ „Подкрепа“ д-р Николай Кътев и председателя на Българската асоциация на професионалистите по здравни грижи. След срещата здравният министър обясни, че исканията на медицинските служите са напълно справедливи, но те зависят от положения труд, обема на реализираната дейност, степента на натоварване на отделните структури и постигнатите резултати. Той отбеляза, че е подписан колективен трудов договор, в който са залегнали параметрите на възнагражденията и подчерта, че отделно от това Министерството на здравеопазването работи за подпомагане на държавните и общински болници, така че да бъде възможно увеличаването на възнагражденията на работещите в тях. Според него протестът е обявен, без да бъдат уведомени специалистите за това какъв ще бъде бюджетът на съответната болница и самите заплати, които ще получават те през тази година. \r\nЦветилена СИМЕОНОВА", "date": "2019.03.02", "title": "МЗ и протестиращите медицински сестри се разбраха в срок от 20 дни отпуснатите пари за заплати да достигнат до болниците (ОБЗОР)"}
{"url": "http://www.focus-news.net/news/2019/03/02/2630044/mtm-makedoniya-sdsm-s-priblizhavaneto-na-izborite-vmro-dpmne-vse-poveche-razprostranyava-lazhlivi-novini.html", "text": "С нарастващата нервност на ВМРО-ДПМНЕ от загуба в изборите се увеличава свръхпроизводството на фалшиви новини от ВМРО-ДПМНЕ и медиите под техен контрол, съобщава скопският телевизионен канал  MTM . \r\nВМРО-ДПМНЕ, „Лидер“ и „Курир“ действат от един щаб от един център за лъжи, лъжливи новини и манипулации. \r\nПозовавайки се на медиите, които разпространяват лъжливи новини и представят съдържание с невярна информация, достатъчно говори за степента на отчаяние, в което са изпаднали ВМРО-ДПМНЕ и Християн Мицкоски. \r\nПубликуваните информации и графични манипулации на „Лидер“ и „Курир“ нямат нищо общо с реалността. \r\nСДСМ категорично осъжда тази процедура, която противоречи на принципите за професионална и обективна информация на гражданите. \r\nВремето, когато държавните институции бяха масово партизирани, когато институциите бяха превърнати в партийни щабове, завърши с оттеглянето на ВМРО-ДПМНЕ в опозиция. \r\nДнес, след предприетите реформи, институциите действат самостоятелно, професионално и в интерес на гражданите, а процесът на заетост се осъществява в съответствие с предвидените програми и нужди и всеки има равни условия и критерии за заетост. \r\nЯсно е, че лъжливите новини са единственият начин за действие на ВМРО-ДПМНЕ, още по-ясно е, че лъжите ще се увеличават с приближаването на президентските избори, на които ВМРО-ДПМНЕ и Мицкоски ще бъдат победени от гражданите. \r\nЦентър за връзки с обществеността, СДСМ Превод и редакция : Калоян Пенков", "date": "2019.03.02", "title": "МТМ (Македония): СДСМ: С приближаването на изборите ВМРО-ДПМНЕ все повече разпространява лъжливи новини"}
{"url": "http://www.focus-news.net/news/2019/03/02/2629822/the-daily-express-kriza-za-mey-ministrite-vaznameryavat-da-napusnat-torite-i-da-se-prisaedinyat-kam-grupata-na-nezavisimite.html", "text": "Няколко министри от кабинета на Мей възнамеряват да се присъединят към Групата на независимите депутати, известна и като отцепническата група на новите привърженици на оставането в ЕС, пише  The Daily Express . Тя се появи в петък. \r\nЗа тях се твърди, че ще подсилят „привлекателността“ на новосформираната политическа единица, която е следствие от напускането на осем лейбъристи и трима тори, британски парламентаристи, през миналата седмица.  Групата планира съвсем скоро да се регистрира като истинска политическа партия. Тя се надява министрите скоро да „преминат в нейния кораб“. Висш източник от нея, пожелал анонимност, заявява пред вестника:“Идеята да има нова партия и нейната привлекателност обсъждам с действащите министри повече от 12 месеца.” \r\nБившата лейбъристка депутатка Лучиана Бергер твърди пред Sky News: \"Не е тайна, че парламентаристи от всички партии в Долната Камара сериозно се замислят за своето бъдеще в съществуващите политически партии.\" \r\nОт най-новите проучвания на общественото мнение става ясно, че една четвърт от гласоподавателите са обявили, че ще гласуват за Групата на независимите. Над 32 на сто от лейбъристките привърженици заявяват, че ще гласуват за неин кандидат, ако групата остане последователна и сплотена. \r\nДруго изследване регистрира, че само 19 на сто от поддръжниците на консерваторите са готови или почти готови да гласуват за кандидат на независимите. \r\n В петък бившият лейбъристки депутат Чука Умунна бе определен за говорител на Групата. Бившата депутатка от консерваторите Сара Уоластон пое отговорността за „новите колеги“.  \r\nСпоред господин Умунна трябва „да се разчита на всички таланти и опит в нашата група“, но тъй като това не е политическа партия, няма да има и лидер. Членовете на новата политическа общност смятат, че ще „променят политиката“ и ще предложат на избирателите „подходяща алтернатива на изхабените вече политики, предлагани от главните политически партии“.  \r\nЗасега в парламента групата е четвърта по големина, заедно с либералдемократите.   \r\nКато някои от аргументите за напускане на старите им партии, членовете на новото обединение изтъкват начина, по който правителството води Брекзит процеса и  позицията на лейбъристите за напускането на Великобритания от ЕС, както и антисемитизмът на лейбъристките лидери.   \r\nИзточниците твърдят, че се очаква групата да се регистрира като партия, но засега няма име, а и не се говори за големи спонсори, в същото време обаче тя вече е получила хиляди малки парични помощи. \r\nТе твърдят, че бившият лейбъристки премиер Тони Блеър, когото преди  свързваха с предложения за създаването на нова центристка партия, не е известен за формирането на групата. \r\nИзточникът казва:“Ние сме група, която гледа към политиката на 21 век, а не към 20 век.”    Ивелина Ватова", "date": "2019.03.02", "title": "The Daily Express: Криза за Мей: министрите възнамеряват да напуснат торите и да се присъединят към Групата на независимите"}
{"url": "http://www.focus-news.net/news/2019/03/02/2629815/tass-tramp-pomoli-kitay-nezabavno-da-otmeni-vnosnite-mita-za-amerikanski-selskostopanski-produkti.html", "text": "Президентът на САЩ Доналд Тръмп заяви, че се е обърнал към властите в Пекин незабавно да отменят митата за внос на американска земеделска продукция, тъй като търговските преговори между двете икономики се развиват успешно, предава руската агенция  ТАСС .  \r\n\"Помолих Китай веднага да отменят тарифите за внос на нашата селскостопанска продукция, в това число говеждо, свинско месо и т.н., тъй като търговските преговори вървят добре, а аз на 1 март не повиших митата до 25 процента. Това е изключително важно за нашите забележителни фермери и за мен! \" написа в Туитър американският лидер.   \r\nНа срещата на Г20 в Аржентина в началото на декември 2018 Тръмп и Си Дзинпин се договориха в рамките на три месеца да предприемат мерки, за да се сключи търговско споразумение между двете първи икономики. Американският президент обяви, че съгласен, считано от 1 януари да не повишава тарифите от 10 на 25 процента за китайска продукция на стойност от 500 млрд щатски долара общо, както бе планирал преди това. Срокът за сключване на сделката изтече на 1 март, но Тръмп прояви готовност да не повишава вносните мита докато преговорите текат успешно и в правилна според Вашингтон насока.     Ивелина Ватова", "date": "2019.03.02", "title": "ТАСС: Тръмп помоли Китай незабавно да отмени вносните мита за американски селскостопански продукти"}
{"url": "http://www.focus-news.net/news/2019/03/02/2629824/the-telegraph-naydzhal-farazh-tvardi-che-tereza-mey-ne-e-ot-sashtoto-testo-kato-donald-tramp-a-maykal-koen-e-bushon.html", "text": "Неочаквано Найджъл Фараж събра редица поздравления на конференцията на Консервативната партия, на която се обсъждаше какво да бъде по-0нататъшното поведение на партията. Той одобри идеята да се продължи „борбата“ за време за напускането от ЕС, пише  The Telegraph . \r\nВъв Вашингтон Найджъл Фараж сравни разследванията по адрес на Тръмп с опитите да се блокира Брекзит.  Той определи разследването, което се води срещу президента Тръмп като „гнусно“ и обяви Майкъл Коен, бившият президентски сътрудник, за „бушон“.     \r\n Според него има много прилики между британските лейбъристи и американските демократи, след като завиха на ляво. „Мисля, че сравнението е удивително“, добавя той.  Ивелина Ватова", "date": "2019.03.02", "title": "The Telegraph: Найджъл Фараж твърди, че Тереза Мей „не е от същото тесто“ като Доналд Тръмп, а Майкъл Коен е „бушон“"}
{"url": "http://www.focus-news.net/news/2019/03/02/2629825/politsiyata-predpriema-zasileni-merki-za-sigurnost-prez-trite-pochivni-dni-obzor.html", "text": "Полицията в цялата страна предприема засилени мерки за сигурност през предстоящите три почивни дни.  Трафик в страната \r\nПредвид очаквания интензивен трафик още на 1 март за времето от 16.00 до 20.00 часа влиза в сила забраната за движение на товарни автомобили над 12 тона. Същата мярка е предвидена и за последния почивен ден - 4 март, за времето от 14.00 до 20.00 часа. Санкцията за нарушаване на забраната ще бъде в размер на 300 лв. и един месец лишаване от правоуправление и спиране на МПС от движение за един месец. \r\nПоради продължаващи ремонти движението в тунел „Витиня“ на АМ „Хемус“ през почивните дни ще се осъществява двупосочно в едната тръба. В тази връзка максимален брой полицейски екипи ще подпомагат движението и ще следят за недопускане на автомобилни колони в участъците с въведена временна организация на движението. Наред с това ще се извършва строг контрол над водачите на МПС, неспазващи Закона за движение по пътищата и неизпълняващи разпорежданията на контролните органи, както и недопускане на движение на МПС в лентата за аварийно спиране на автомагистралите. Санкцията за движение в аварийната лента при първо нарушение е в размер на 1000 лева и три месеца лишаване от правоуправление спрямо водача. \r\nСлужителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение - неправилно изпреварване, неправилни маневри и отнемане на предимство, както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС след употреба на алкохол и от неправоспособни водачи.  \r\nПрез всички почивни дни екипи на „Пътна полиция“ ще бъдат разположени на входно-изходните артерии на големите градове, както и по пътищата от републиканската пътна мрежа. Честване на 3 март \r\nЗатруднения на 3 март - Националния празник на Република България, се очакват в центъра на София, както и около паметника на връх Шипка. Подробна информация за организацията на движението гражданите могат да намерят в сайтове на Столична община, както и на общините Стара Загора и Габрово.  \r\nВ 11.00 ч. при Паметника на незнайния воин в София ще се проведе церемония по издигане на националното знаме. Във връзка с това СДВР ще разкрие шест контролно-пропускателни пункта, като през един от тях, който ще е от югозападната страна на катедралния храм „Александър Невски“, ще бъдат допускани граждани. След това от 14.00 ч. ще бъде затворено движението във връзка с тържествената заря-проверка на пл. „Народно събрание“. Там също ще има изградени контролно-пропускателни пунктове, като през ул. „Раковска“ и ул. „Цар Освободител“ ще се допускат граждани. Тържествената заря-проверка започва в 18.30 часа на площад „Народно събрание“, където организацията ще е подобна, като гражданите, които желаят да наблюдават мероприятието, ще бъдат пропускани през три ГКПП-та, разположени от двете страни на пешеходните алеи на бул. „Цар Освободител“, в близост до входовете на подлеза. Да присъстват на събитията няма да се допускат лица в нетрезво състояние и носещи огнестрелни оръжия и остри предмети. Компетентните органи ще наложат забрана за използването на безпилотни летателни апарати (дронове) в часовия диапазон 10.00–12.00 ч. и 17.00-22.00 ч. в района на провеждане на събитията поради съществуващите рискове от нежелани инциденти за всички присъстващи граждани и официални лица.  \r\nЗа обезпечаване на мероприятията е мобилизиран целият полицейски ресурс на СДВР, Дирекция „Жандармерия“ и Военна полиция. Посещение на руския премиер Дмитрий Медведев в София на 4 март \r\nПрез последния от поредицата почивни дни е предвидено официално посещение в България на руския министър-председател Дмитрий Медведев. Неговата програма в София не се разкрива поради съображения за сигурност, но от полицията уточняват, че поетапно ще бъдат затваряни различни улици в централната градска част в участъка Народно събрание - катедрален храм „Александър Невски“ - Министерски съвет – президентство. За обезпечаване на сигурността по време на на посещението на руския премиер е мобилизиран целият полицейски ресурс на СДВР и Дирекция „Жандармерия“. \r\nЦветилена СИМЕОНОВА", "date": "2019.03.02", "title": "Полицията предприема засилени мерки за сигурност през трите почивни дни (ОБЗОР)"}
{"url": "http://www.focus-news.net/news/2019/03/02/2629823/deputatat-ot-gerb-georgi-markov-namekna-za-izvivane-na-ratse-po-otnoshenie-na-kvoruma-v-parlamenta-obzor.html", "text": "Депутатът от ГЕРБ и бивш конституционен съдия Георги Марков  намекна за „извиване на ръце“ по отношение на кворума в парламента. Причината е предизвикателството пред управляващите с осигуряването на кворума, при отсъствието на БСП и продиктуваните от това промени в Правилника за организацията и дейността на Народното събрание. Марков заяви, че всеки ден Цветан Цветанов е „полудял“ и тича от стая по стая, като му поставят непрекъснато някакви ултиматуми. Той разкритикува и промените в Правилника. Според него статутът на народния представител може да се променя само с консенсус и в много редки, а не конюнктурни случаи. Георги Марков коментира, че не трябва за кворума в парламента да се „извиват ръцете“ на Борисов, да се наказва този и онзи и парламентът да става другарски съд. Той се обърна и към премиера Бойко Борисов като приятел: „Ако съм му приятелят Георги Марков в личен план, щях да му кажа: \"Почивай си, бе човек. На 60 години отиваш, ти чудеса направи, 4 пъти избори спечели. Само Виктор Орбан и Меркел имат толкова“. По думите му Борисов е направил зрими неща за България. „Оправи ми булеварда, на който живея. Слава, та не знам. Меркел, Тереза Мей, кой ли не те нацелува, бе човек. Ти си целия в целувки. Остави ги те да правят кворума, те да внасят машините, ходи в Банкя и си гледай кефа. Ходи на риба. Ела в Будапеща да си караме и да си живеем хубаво. Няма да живеем сто години“, допълни още Марков.  Той определи случващото се с кворума като парламентарна агония. \r\nСпоред колегата му   Тома Биков от ГЕРБ  не сме в парламентарна криза, нито в агония, тъй като работата върви. По отношение на обръщението на Георги Марков към премиера Борисов, Тома Биков посочи,  че то по-скоро е приятелски съвет.  „Иначе няма такова политическо решение изобщо. Не виждам политическа причина за подобно поведение“, обясни Биков. Той заяви, че не би казал, че има „извиване на ръце“.  По думите му е нормално, когато има различни партии в парламента, да има различни мнения. Според него, като има само една политическа сила, „извиване на ръце“ няма да има. Биков обясни, че демокрацията е система, в която има дефекти, но още не е измислена по-добра. Председателят на Градския съвет на БСП – София и член на Изпълнителното бюро на БСП Калоян Паргов  също коментира думите на Георги Марков Борисов да си почива. Според Паргов, колкото по-скоро се случат думите на Георги Марков, толкова по-добре.  „Ние няма да си почиваме, ние работим. Проблемите не са само в парламента, те са навън“, каза Паргов.  Юлиан Ангелов от ВМРО  заяви, че за „извиването на ръце“ Георги Марков вероятно е имал предвид друга политическа сила, а не „Обединени патриоти“. „Ние сме подписали програма за управление, в която всичко е казано. Това, че правим определени срещи, е нормално, защото в едно мнозинство винаги трябва да има срещи, разговори и да се изясняват общите позиции“, коментира той. „Не сме тези ние, които сме „извивали ръце“. Ние си казваме винаги мнението, никога не сме карали другите да се съобразяват с нас“, изтъкна Ангелов. Според него е важно държавата да е стабилна и да няма хаос и политическа криза.   Джейхан Ибрямов от ДПС   посочи, че държавността е в криза. От ДПС изразиха радостта си, че и депутатът Георги Марков го е разбрал.  „Ние сме в зала и не извиваме ръцете на никого. Ние се регистрираме след като направят кворума управляващите. Кворумът е изцяло отношение към управляващите“, заяви Ибрямов.  \r\nДеница КИТАНОВА", "date": "2019.03.02", "title": "Депутатът от ГЕРБ Георги Марков намекна за „извиване на ръце“ по отношение на кворума в парламента (ОБЗОР)"}
{"url": "http://www.focus-news.net/news/2019/03/02/2629827/sport-anton-sinapov-peti-v-novata-distsiplina-supersprint-v-biatlona.html", "text": "Антон Синапов завърши на пето място в новата дисциплина суперспринт от Купата на Международния съюз по биатлон в Отепяя, Естония. Българинът допусна две грешки в четирите стрелби и остана на 31.7 секунди от победителя Ендре Стрьомсхайм от Норвегия, който измина трасето за 13:13.2 минути и пропусна две мишени. \r\nВтори на 13.8 секунди с една грешка е  Даниеле Капелари,  Италия. Третият също е от Норвегия - Хенрик Л'Абе-Лунд на 24.6 секунди от победителя с една грешка в стрелбата. \r\nДругият ни представител Михаил Клечеров е 22-и от 30 състезатели на финала.  \r\nПри жените в същата дисциплина Емилия Йорданова е 17-та. Победителка стана германката Анна Вайдел.", "date": "2019.03.02", "title": "Спорт:  Антон Синапов пети в новата дисциплина суперспринт в биатлона"}
{"url": "http://www.focus-news.net/news/2019/03/02/2629826/v-parvite-6-mesetsa-ot-deystvieto-na-sistemata-za-verifikatsiya-na-lekarstvata-na-aptekite-nyama-da-se-nalagat-sanktsii-i-globi-obzor.html", "text": "В първите 6 месеца от действието на системата за верификация на лекарствата няма да се налагат санкции и глоби. През този период ще се тества системата и ще се анализират всички казуси и проблеми във връзка с нейното прилагане. Целта на системата е да се премахне рискът от разпространение на фалшиви лекарства. Това стана ясно от изслушването на  министъра на здравеопазването Кирил Ананиев  по темата по искане на ПГ на ГЕРБ. Той уточни, че над 2100 аптеки са свързани със системата за верификация на лекарствата. Според него системата работи стабилно. „В нея са качени данните на над 20 млн. сериализирани опаковки и лекарства, които се отпускат по лекарско предписание. Пред преходния период след 9 февруари ще продължи включването на нови потребители“, допълни министърът. Ананиев обясни, че аптеките трябва да си закупят единствено четеца за системата за верификация на лекарствените продукти. Той увери, че е необходимо аптеките с компютри и специализиран софтуер четец, чиято стойност е между 180 и 200 лв. за едно работно място, еднократно да заплатят сумата от 50 лв. за свързване със системата. Министърът коментира, че има единични случаи, в които аптека функционира без интернет и компютър. Той поясни, че цената, която трябва да бъде заплатена за въвеждане на система е между 1500 и 2000 лв. като еднократен разход. В отношение  председателят на Здравна комисия и депутат от ГЕРБ д-р Даниела Дариткова  разкритикува опозицията. Според нея от БСП правят опит за политическа употреба на проевропейска тема, гарантираща лекарствената сигурност на българите. „Уредбата в българското здравно законодателство по отношение на лекарствените продукти е изцяло синхронизирана с европейското законодателство. Целта на тази уредба е да гарантира на българските граждани достъп до високоефективни, качествени и най-вече безопасни лекарствени продукти“, изтъкна д-р Дариткова. Според нея е имало забавяне в подзаконовата нормативна уредба и би следвало отговорните за това да дадат адекватни указания на аптеките. По думите ѝ така в преходния период ще стане ясно по какъв начин ще функционират аптеките и няма да има напрежение. \r\nДеница КИТАНОВА", "date": "2019.03.02", "title": "В първите 6 месеца от действието на системата за верификация на лекарствата на аптеките няма да се налагат санкции и глоби (ОБЗОР)"}
{"url": "http://www.focus-news.net/news/2019/03/02/2630042/washington-examiner-islyamska-darzhava-v-siriya-e-pobedena-na-pochti-na-100.html", "text": "Президентът Тръмп потвърди, че малък контингент от американски войски ще остане в Сирия, въпреки че миналата година обяви своето спорно решение да изтегли всички американски сили от страната, съобщава в.  Washington Examiner . \r\n„Ще оставим малка група от момчета и момичета, но искаме да върнем нашите хора у дома. Искаме да върнем нашите хора у дома. Време е“, каза Тръмп по време на реч на Консервативната конференция за политически действия в Оксън Хил:„ Щяхме да бъдем в Сирия в продължение на четири месеца. В края на краищата ние се бихме пет години. Те просто обичат да се бият“. \r\nВ Сирия, по-специално, президентът каза, че още днес 100 процента от халифата на „Ислямска държава“ в Сирия и Ирак ще бъде победен от коалицията, ръководена от САЩ.  \r\nПрез декември Тръмп нареди 2000 американски служители в Сирия да се завърнат у дома, заявявайки, че „Ислямска държава“ е победена. Но ходът на президента беше широко критикуван от законодателите и доведе до оставката на министъра на отбраната Джим Матис, който не се съгласи с изтеглянето на войските. \r\nОттогава Белият дом отстъпи от първоначалния си план за премахване на всички американски сили от Сирия. Говорителят на Белия дом Сара Сандърс обяви миналия месец, че „малка мироопазваща група от около 200 души ще остане в Сирия за определен период от време“. \r\nТръмп често обещава да прибере американските войски в чужди конфликти и критикува президента Барак Обама за „участието в безкрайни войни“. Превод и редакция : Калоян Пенков", "date": "2019.03.02", "title": "Washington Examiner: „Ислямска държава“ в Сирия е победена на почти на 100%\""}
{"url": "http://www.focus-news.net/news/2019/03/02/2629828/aa-amerikanska-delegatsiya-v-turtsiya-po-vaprosa-za-izlizane-ot-siriya.html", "text": "Анкара е домакин на двудневна среща на двустранната турско-американска работна група по координация на извеждането на американските войски от Сирия, предаде в петък  АА , по информация на дипломатически източник, пожелал анонимност заради забраната да говори пред медиите.  \r\nПървата  среща на групата се състоя на 6 февруари в САЩ. \r\nПреобладаваща тема на разговорите е американското напускане на Манбидж и района на изток от река Ефрат, където Турция обеща да проведе контратерористична операция.  \r\nПонастоящем САЩ имат в Сирия около 2000 военни, но както бе съобщено през декември, а и потвърдено отново на срещите на работната група тази седмица в Анкара, тяхната бройка ще се сведе до 200-400 души.    \r\nСрещата на групата в Анкара е подразделение от Сирийската работна група, създадена през февруари 2018 година между Турция и САЩ.   \r\nСлед края на срещата нито една от страните не  коментира, но контактите между двете ще продължат и в следващите дни, според участниците в Анкарската среща.    Ивелина Ватова", "date": "2019.03.02", "title": "AA: Американска делегация в Турция по въпроса за излизане от Сирия"}
{"url": "http://www.focus-news.net/news/2019/03/02/2629829/pregled-na-mezhdunarodnite-novini-do-6-chasa-agentsiya-fokus.html", "text": "Премиерът на Гърция Алексис Ципрас в скоро време ще посети официално Северна Македония, пише руският вестник  „Известия“ .  \r\nЗа това главата на гръцкото правителство е заявил на IV-тия Делфийски икономически форум, който се провежда в Делфи от 28 февруари до 3 март.   \r\nСпоред него Гърция възнамерява да продължи и след Преспанския договор да развива отношенията си със Северна Македония. Той е подчертал, че ще бъде първият министър-председател на Гърция, който ще посети Скопие в официална визита и съпровождан от делегация. \r\nНа 8 февруари гръцкият парламент одобри приемането на Македония в НАТО.  153-ма депутати, предимно от управляващата партия,  гласуваха с „Да“, „против“ са били  140 от опозицията.   \r\nСпорът между Скопие и Атина за наименованието «Македония» се водеше от момента, в който се обяви независимостта на бившата югославска република в 1991 година. Повече от 20 години Гърция се опитваше да преименува съседната си държава, тъй като същото наименование принадлежи и на обширен гръцки регион. Тъй като сметна, че това е заплаха за териториалната й цялост, Гърция блокира присъединяването на Македония към НАТО и ЕС. \r\n*** Президентът на Белорусия Александър Лукашенко заяви на пресконференция в Минск, че сега действащият държавен глава на Украйна Петро Порошенко ще бъде преизбран за нов мандат през 2019 година, предава  РИА“Новости“ .   \r\nТой е отбелязал, че изпитва голяма тревога по повод украинските избори и е отбелязал, че не би искал Украйна да се превърне в „разменна монета“ „ площадка за игра“ на големите държави.  \r\n«Президент ще бъде Порошенко», категоричен е Лукашенко. \r\n*** Президентът на САЩ Доналд Тръмп заяви, че се е обърнал към властите в Пекин незабавно да отменят митата за внос на американска земеделска продукция, тъй като търговските преговори между двете икономики се развиват успешно, предава руската агенция  ТАСС .  \r\n\"Помолих Китай веднага да отменят тарифите за внос на нашата селскостопанска продукция, в това число говеждо, свинско месо и т.н., тъй като търговските преговори вървят добре, а аз на 1 март не повиших митата до 25 процента. Това е изключително важно за нашите забележителни фермери и за мен! \" написа в Туитър американският лидер.   \r\nНа срещата на Г20 в Аржентина в началото на декември 2018 Тръмп и Си Дзинпин се договориха в рамките на три месеца да предприемат мерки, за да се сключи търговско споразумение между двете първи икономики. Американският президент обяви, че съгласен, считано от 1 януари да не повишава тарифите от 10 на 25 процента за китайска продукция на стойност от 500 млрд щатски долара общо, както бе планирал преди това. Срокът за сключване на сделката изтече на 1 март, но Тръмп прояви готовност да не повишава вносните мита докато преговорите текат успешно и в правилна според Вашингтон насока.    \r\n*** В петък Турция отказа да поднови акредитацията на двама германски журналисти, които дълги години работят в страната, като реагира остро на протестите от Берлин, който заяви, че това решение е „неразбираемо“, предава  AFP . \r\nЙорг Брас, шеф на бюрото на обществената телевизия ZDF в Истанбул, и Томас Цайберт, който пише за вестник Tagesspiegel, са получили отказ на молбите си турското парвителство да им поднови акредитационните журналистически карти. \r\nВисшият служител в германското външно министерство Андреас Микаелис е призовал турския посланик в Германия, за да изрази протеста срещу решението и да помоли Анкара да го преразгледа, се съобщава от ведомството. Говорителката на германското МВнР Мария Адебар е обявила, че „това решение е неразбираемо“. Отношенията между Берлин и Анкара отбелязаха рязък спад, след като турските власти арестуваха  десетки хиляди хора по време на масовите преследвания след опита за атентат срещу президента Тайип Ердоган през 2016 година. Някои от задържаните бяха с германско гражданство.   \r\nПостепенно затопляне на контактите се забеляза, след като през 2018 година германско-турският журналист Денис Юсел беше освободен от едногодишен арест. \r\nПрез август 2018-та друг журналист, Месал Толу, получи разрешение да се завърне в Германия.    \r\nИ двамата продължават да са с обвинения в тероризъм в Турция. \r\n*** Американският президент Доналд Тръмп заяви в петък, че държи Северна Корея отговорна за смъртта на американския студент, който почина след като беше измъчван в  ареста, но не обвини направо лидерът Ким Чен-ун, предава агенция  AFP .  \r\nТръмп предизвика широка критика, когато каза на репортерите по време на срещата си с Ким във Виетнам през тази седмица, че вярва на твърдението на севернокорейския лидер, че не е знаел какво се е случило с Ото Уормбиър, след като е бил задържан от властите.  \r\n22-годишният Уолмбиър умря дни след като беше изпратен в САЩ от Северна Корея в кома през 2017 година.   \r\n\"Разбира се, че държа Северна Корея отговорна за лошото отношение към Ото и за смъртта му,\" написа Тръмп в Туитър.  \r\n\"Най-важното е, че Ото Уармбиър не си отиде от този свят напразно. Ото и семейството му се превърнаха в отгромен символ на голяма страст и сила, които ще ни съпровождат за година напред.\" \r\nПо-рано през деня Фред и Синди Уормбиър направиха изявление, в окето се казва, че \"Ким и неговия противен режим са отговорни за смъртта на сина ни“, Тръмп заяви, че неговият коментар е бил „неправилно разтълкуван“.   \r\n\"Разберете, аз наследих случаят на Ото с три други. Предишната администрация не беше направила нищо, а тя се занимаваше със случая му\", каза президентът. \r\n\"Обичам Ото и често мисля за него!\", е добавил той в Туитър, но без да споменава Ким. \r\n*** На икономическия фронт има добри новини през февруари, индексът PMI(индекс на поръчките на мениджърите по доставки – бел. ред.) се повишава, предава гръцката агенция  ANA-MPA .  \r\nИндексът на поръчките на мениджърите по доставките през февруари се е покачил на 54.2 пункта от 53.7 през януари, В петък бе разпространен доклад на IHS Markit, според който подобрението в производствения сектор е най-значимо от май 2018 година. \r\nПрез февруари много са се увеличили новите поръчки, като се е постигнало най-високо ниво за последните 12 месеца – увеличават се поръчките от потребителите в чужбина. През февруари се увеличава броят на новооткритите работни места, намаляват нивата на нестабилните работни места. Гръцките производители остават оптимисти за крайните резултати, които се очакват за 2019 година, доверието сред бизнес средите през февруари се е повишило. Оптимизмът, който се регистрира, сега, е най-висок за последните шест месеца    \r\nРазходите растат с умерено темпо, докато цените през последните пет месеца се увеличават за втори път. Покупателната активност расте успоредно с очаквания за увеличаване и на производството в следващите месеци.   \r\n*** Главният опозиционен лидер Кирякос Мицотакис в петък обяви, че разбира какви грешки са допуснали предишните гръцки министър-председатели, когато е трябвало да се справят с икономическата криза в страната. Той  обеща да придвижи напред реформите, ако бъде избран за високия пост, пише вестник  Kаthimerini  на електронната си страница. \r\n“Изучих грешките на предшествениците си. Например на Папандреу [Георгиус, бивш премиер]  му бяха нужни шест месеца да разбере какво се случва, но дори тогава той остави парите да изтичат,” каза Мицотакис пред участниците в Делфийския икономически форум.   \r\nСпоред него сегашното правителство се провали, като пренатовари с данъци средната класа. Той повтори няколко пъти, че обещава да предоговори с кредиторите на страната по-ниски основни целеви принадени стойности в замяна на провеждане на специфични реформи.“Ние попаднахме в този порочен кръг, защото господин Ципрас няма кураж да проведе реформи. Сега разговорът започва и налице е по-голям консенсус. Единственият, който все още не е започнал да говори по тези теми, е самият премиер, който допринася за резултатите, които виждаме“.  \r\nКирякос е допълнил: “Искам да съм министър председателят, който ще изведе страната от икономическата криза.\" \r\n***  СДСМ обмисля списъка с фаворитите за свой кандидат в президентските избори на 21 април, информира вестник  „Нова Македония“ . \r\nВ петък премиерът Зоран Заев заяви пред македонските медии, че партията има списък с отлични кандидатури и вярва, че сред тях е и бъдещият президент на Република Северна Македония.   \r\nЗапитан какво показват анкетите за общественото мнение, Заев е отговорил: „Тук са имената на Оливър Спасовски и Радмила Шекеринска, на Стево Пендаровски и Никола Димитров, на Георги Филипов, Имер Селмани  и други личности. Аз съм демократ, знам, че ако предварително съобщя някое име, ще повлияя на решението. На ваше разположение са всички, буквално всички, анализи. Вярвам, че ще вземем умно решение, ще се обединим около личност, която ще работи за нашата държава“.  \r\nПреди срещата в партийната централа главният секретар на СДСМ Александър Кирацовски заяви, че се обсъждат десет ключови кандидатури, но според последните проучвания фаворитите са четирима.Той обяви, че по-късно вечерта ще бъде съобщено и решението, което партията ще вземе заедно с коалиционните партньори. \r\n*** Председателят на СДСМ Зоран Заев потвърди, че Пендаровски ще бъде предложен за консенсусен кандидат за президент на Република Северна Македония, съобщава телевизия  Нова ТВ . \r\nЗаев заяви, че очаква подкрепа от всички и добави, че останалите кандидати за президентската надпревара, която ще бъде на 21 април, са одобрили неговата кандидатура. Пендаровски бе кандидат на СДСМ и на предишните избори.  \r\nВ момента той е национален координатор по подготовката за членство в НАТО. Роден е на 3 април 1963 г. в Скопие. Завършил е Факултета по правни и политически науки в Университета „Св.св. Кирил и Методий“  в македонската столица, а магистратура и докторантура - в Института по социологически, политически и правни изследвания към същия университет.  \r\nВ последните 11 години е бил преподавател в Американския колеж в  Скопие, където е преподавал „Международна сигурност“, „Международни отношения“, „Въведение в политиката и глобализацията“, „Геополитика“ и други.  \r\nОт 1998  до 2001 е началник на Управлението за анализ и изследвания на Министерството на вътрешните работи и говорител на същото ведомство.  \r\nОт 2001 до 2004 година е съветник по национална сигурност на президента на Република Македония, а  между 2005 и 2009  е негов съветник по международната политика. От 2016 до 2017 е депутат в Народното събрание на Република Македония. \r\n*** Съединените щати наложиха визови ограничения за десетки венецуелски граждани, \"отговорни за подкопаването на демокрацията\" в тази страна. Това заяви в петък специалният представител на САЩ за Венецуела Елиът Абрамс на брифинг за журналисти в Държавния департамент, цитиран от  TACC . \r\n\"Съединените щати въведоха нови визови ограничения срещу отговорните за подкопаването на демокрацията във Венецуела,\" каза той. По искане на журналисти той отбеляза, че се говори за \"десетки хора\", но отказа да посочи имената им, позовавайки се на поверителността на този вид данни. \"Ние продължаваме да разглеждаме визови ограничения срещу най-близките сътрудници на Мадуро\", каза той. \r\nПо-рано в петък американското министерство на финансите включи шест души в списъците си за санкции, включително командира на Националната гвардия на Венецуела, генерал Рикардо Лопес Варгас, държавния полицейски началник на Тачира (граничещ с Колумбия) Кристиано Моралес Замбрано. От Финансовото ведомство обясниха, че са включила в черния списък \"шест венецуелски чиновници, които са свързани с незаконния бивш президент Николас Мадуро и са замесени във възпрепятстването на доставката на хуманитарна помощ за Венецуела на 23 февруари 2019 г.\". \r\n*** От 1 март в Австрия влезе в сила забраната за използване на знака за поздрав с ръка на „Сивите вълци”, предаде  Анадолската агенция  (АА) .  \r\nТова предвижда Законът за символите, приет през декември м.г. и  конкретизираните текстове през миналия месец. Освен „Сивите вълци” – респективно Партията на  националистическото движение (ХНД) в Турция, под ударите на закона попадат ДАЕШ, Ал Кайда, Хамас, Хизбула  и други терористични организации. От днес използването на техни символи и знакове за поздрав в Австрия се наказва с глоба от 4 хиляди евро, или един месец затвор. При повторно нарушение на закона  -  глобата скача на 10 хиляди евро, или 6 месеца затвор, посочва още АА.", "date": "2019.03.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/02/2629813/the-guardian-pakistan-varna-indiyskiya-pilot-koyto-beshe-svalen-nad-kashmir.html", "text": "Като „ мирен жест“ Пакистан върна индийския пилот, който беше свален над Кашмир. Абхинандан Вартхаман участва в първия след 48 години публично признат конфликт между   двете държави, пише вестник  The Guardian . \r\nИндийският пилот се превърна в лице на най-лошата военна криза между двете страни от десетилетия, а с този жест Пакистан демонстрира готовността си за деескалация на конфликта.   \r\nФланговият командир Абхинандан Вартхаман, чийто самолет в сряда беше смъкнат, премина в петък вечерта границата при Вагах, щата Панджаб. В четвъртък пакистанският премиер Имран Хан обяви освобождаването му в парламента, като го назова „мирен жест“.  \r\nВ Индия завръщането на пилота събра огромна тълпа край границата, за да го посрещне. Хората танцуваха и развяваха инидйския национален флаг, а главните телевизионни канали предаваха събитието на живо. Продуцент от Боливуд запази авторски права за филм, озаглавен Абхинандан.   \r\nЗавръщането на Вартхаман беше планирано за следобеда, но закъсня с часове без да има обяснения. Това провокира телевизионните екипи да спекулират, че възможно е да се е случило нещо неприятно. Около 9.15 вечерта (местно време – бел. ред.) той се появи от пакистанска страна на граничната бразда. Железните порти, които всяка вечер се затварят от двете страни, бавно се отвориха и пилотът премина в ничията територия между тях. За миг войниците от двете страни се озоваха лице-в-лице.  Пилотът се ръкува с индийски граничар, а друг го хвана през кръста и бързо го отведе на индийска земя. Двете порти бавно се затвориха зад него.   \r\nВ Туитър индийският премиер Нарендра Моди написа: „Добре дошъл у дома флангов командир Абхинандан! Нацията се гордее с твоя  кураж за пример. Нашите въоръжени сили са вдъхновение за милиард и 300 милиона индийци!“  \r\nВ момента, в който пилотът прекосяваше границата, Исламабад излъчваше сериозно редактирано видео, в което индиецът разказва за своето задържане, благодари за начина, по който са се отнесли с него и критикува индийските медии. „Индийските медии винаги преувеличават. Те разкрасяват и най-малко нещо, представят го сякаш е минало през огъня, а хората се вълнуват,” казва той на хинди.   \r\nСъдбата на пилота се превърна в главна тревога за цяла Индия, след като бяха показани редица видеозаписи, според които той е бит от тълпата, недалеч от мястото, където е свален, а после е разпитван от пакистански офицер, завързан и с окървавена униформа. Той казва името, чина си и религията си, но помолен да повече информация, отговаря „Съжалявам, сър, това е всичко, което се очаква от мен да ви кажа“.   \r\nФилмът е разпространен в WhatsApp  и социалните медии и постоянно показван и в двете държави, дори в силно националистическите индийски вечерни токшоу програми.   \r\nДо вечерта в Пакистан Вартхаман се превръща в образ на човек, който разкъсва затворения кръг, той заявява, че са се отнасяли добре с него и твърди, че онези, които са го пленили, са били „ винмателни джентълмени“, „чаят беше фантастичен“ добавя пилотът.   \r\nИндия обаче официално се оплаква от „вулгарно показване“ на затворника във видеата и настоява за незабавното му връщане, без да се поставят условия.   \r\nКашмир, хималайският район, за който двете страни претендират, че притежават напълно, но управляват частично, е мишена на три индо-пакистански войни след 1947 година. Те често разменят огън с минохвъргачки покрай тежко охраняваната линия, която разделя двете армии, включително и в петък, когато Вартхаман е върнат в родината си.   \r\nНай-новия конфликт между двамата съседи минава под светлината на предстоящи общи избори в Индия и въвеждането на социални медии и кабелни новини в двете страни, които вече са създали нови и влиятелни лобита сред обществото.   \r\nМасово се разпространяват фалшиви новини и видеа, включително на убити или ранени в предишни инциденти пилоти и видеоклип  за предполагаемо нападение на Индия над Пакистан, който по-късно се превръща в клип за видеоигра. \r\nМоди, който в момента е в кампания повторно да бъде избран, огласява шумно нападенията срещу Пакистан от трибуните в петък.  “От 2004 до 2014 година има няколко терористични атаки“, твърди той на митинг в щата Тамил Наду. “Нацията очаква нападателите да бъдат наказани, но нищо такова не се случва … Днес живеем в ера,к огато новините се разчитат: въоръжените сили имат пълната свобода да правят каквото си поискат.” \r\nОсвобождаването на пилота в петък беше обявено за „титанична победа за Индия“ от мнозина шовинистични елементи в медиите в страната, но посланието на Хан постави Делхи под натиск, защото индийското правителство трябваше да отговори по реципрочен начин, за да се намалят напреженията. То самото в момента се стреми към постигане на совите стратегически цели. \r\nСегашната криза беше провокирана от самоубийствен бомбен атентат на 14 февруари от военна групировка, базирана в Пакистан, в спорния район на Кашмир. В резултата на нея загинаха 40 индийски паравоенни лица.  В отговор индийски джетове навлязоха на 50 мили в Пакистан, за да обстрелват онова, което Делхи обяви за военен тренировъчен център. Това е първа подобна атака в оспорваната територия от войната между двамата съседи от 1971 година.   \r\nОфициални правителствени лица от индийска страна в четвъртък заявиха, че нападението има за цел да засили вниманието, че Пакистан продължава на позволява на джихадистки групи да оперират свободно на негова територия. Преди това Индия е прилагала „стратегически ограничения“ в отговор на нападения от базирани в Пакистан военни структури, включително и четиридневна бомбена атака и стрелкова операция в Мумбай през 2008 година, когато бяха убити или ранени близо 1000 души.  Индия настоява Пакистан да предприеме истински действия, за да докаже, че е сломил ислямистките военни групировки, тема, която според Делхи Пакистан се опитва да загърби, като създава впечатление, че двете ядрени държави са на ръба на война.   \r\nВ сряда сутринта пакистански джетове удариха индийската територия недалеч от огневата линия в Кашмир. Двете страни обявиха, че са смъкнали противникови джетове във въздушна битка, в това число и самолета на Вартхаман, който се е приземил на територия в Кашмир, контролирана от Пакистан. Слъбъците доведоха до затваряне на въздушното пространство на Пакистан и северна Индия, като оставиха стотици пътници по летищата, тъй като авиокомпаниите отмениха полетите до региона или потърсиха алтернативни пътища.   \r\nВъншният министър на Пакистан Шах Махмуд Куреши в четвъртък беше попитан от СиЕнЕн, какво ще се случи, ако страната му арестува Махмуд Азхар, лидерът на военната групировка  Джаиш-е-Мохаммед, която пое отговорността за нападенията срещу индийските паравоенни сили. Отговорът на външния министър гласеше: „По моя информация, той е много зле. Толкова зле, че не може да  излиза от дома си.“   \r\nИндия предостави на Пакистан редица доказателства за участието на Азхар и групировката в заговора. Когато СиЕнЕн го запитаха за това, Куреши отговори, че ще се запознае с предоставените материали, но добави, че „Индия трябва да ни предостави свидетелства, които са валидни пред съда в Пакистан”, преди водачът на тази военна групировка да бъде задържан. Пакистан обаче не обяснява какви повече доказателства от заявената отговорност са нужни. \r\nМинистърът по въпросите за климатичните промени на Пакистан Малик Амин Аслам в петък каза за Ройтерс, че планира да внесе жалба в ООН срещу Индия. Обвинението е, че нейните въздушни нападения са разстроили боровете в близкия природен резерват. “Какво ще се случи, ако се изправим пред екологичен тероризъм?“, пита пакистанският министър за климатичните промени.  Ивелина Ватова", "date": "2019.03.02", "title": "The Guardian: Пакистан върна индийския пилот, който беше свален над Кашмир"}
{"url": "http://www.focus-news.net/news/2019/03/02/2629832/predstoyashti-mezhdunarodni-sabitiya-za-2-mart-agentsiya-fokus.html", "text": "Протести на „жълтите жилетки“ за 16-ти пореден уикенд \r\n***  Първо изстрелване на Space X Demo „Дракон 2“  \r\n***  Обръщение на Доналд Тръмп пред конференция на Републиканската партия \r\n***  Бърни Сандърс започва кандидат-президентската си кампания за изборите през 2020", "date": "2019.03.02", "title": "Предстоящи международни събития за  2 март  (Агенция \"Фокус\")"}
{"url": "http://www.focus-news.net/news/2019/03/02/2629831/sport-kato-domakin-augsburg-pobedi-kandidat-shampiona-borusiya-dortmund-s-21.html", "text": "Тимът на Аугсбург поднесе голямата изненада в петъчния мач с Борусия, Дортмунд в 24-тия кръг от германския футболен шампионат. В домакински мач Аугсбург, който се бори за оцеляване, се наложи с 2:1 над лидера в Бундеслигата. Двете попадения са на корееца Жи Донг-вон – в 24-та и 68-та мин., за гостите голът реализира Пако Алкасер в 81 мин. \r\nТова поражение открива възможност за Байерн, Мюнхен, втори във временното класиране. В събота той е гост на Борусия Мьонхенгладбах и при успех ще се изравни с водача Борусия, Мюнхен.", "date": "2019.03.02", "title": "Спорт: Като домакин Аугсбург победи кандидат шампиона Борусия, Дортмунд с 2:1"}
{"url": "http://www.focus-news.net/news/2019/03/02/2629834/gd-granichna-politsiya-poradi-uslozhnena-meteorologichna-obstanovka-v-rumaniya-veroyatno-shte-badat-vavedeni-ogranicheniya-za-patuvane-na-mps-po-republikanskata-patna-mrezha.html", "text": "Поради усложнена метеорологична обстановка в Румъния /силен вятър и снеговалеж/ вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Румъния ще има допълнителна информация. Това съобщиха от  ГД „Гранична полиция“ . Към 06.00 часа трафикът е нормален на всички гранични контролно-пропускателни пунктове.", "date": "2019.03.02", "title": "ГД „Гранична полиция“: Поради усложнена метеорологична обстановка в Румъния вероятно ще бъдат въведени ограничения за пътуване на МПС по републиканската пътна мрежа"}
{"url": "http://www.focus-news.net/news/2019/03/02/2629830/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Неочаквано Найджъл Фараж събра редица поздравления на конференцията на Консервативната партия, на която се обсъждаше какво да бъде по-0нататъшното поведение на партията. Той одобри идеята да се продължи „борбата“ за време за напускането от ЕС, пише  The Telegraph . \r\nВъв Вашингтон Найджъл Фараж сравни разследванията по адрес на Тръмп с опитите да се блокира Брекзит.  Той определи разследването, което се води срещу президента Тръмп като „гнусно“ и обяви Майкъл Коен, бившият президентски сътрудник, за „бушон“.     \r\n Според него има много прилики между британските лейбъристи и американските демократи, след като завиха на ляво. „Мисля, че сравнението е удивително“, добавя той. \r\n*** Няколко министри от кабинета на Мей възнамеряват да се присъединят към Групата на независимите депутати, известна и като отцепническата група на новите привърженици на оставането в ЕС, пише  The Daily Express . Тя се появи в петък. \r\nЗа тях се твърди, че ще подсилят „привлекателността“ на новосформираната политическа единица, която е следствие от напускането на осем лейбъристи и трима тори, британски парламентаристи, през миналата седмица.  Групата планира съвсем скоро да се регистрира като истинска политическа партия. Тя се надява министрите скоро да „преминат в нейния кораб“. Висш източник от нея, пожелал анонимност, заявява пред вестника:“Идеята да има нова партия и нейната привлекателност обсъждам с действащите министри повече от 12 месеца.” \r\n Бившата лейбъристка депутатка Лучиана Бергер твърди пред Sky News: \"Не е тайна, че парламентаристи от всички партии в Долната Камара сериозно се замислят за своето бъдеще в съществуващите политически партии.\" \r\nОт най-новите проучвания на общественото мнение става ясно, че една четвърт от гласоподавателите са обявили, че ще гласуват за Групата на независимите. Над 32 на сто от лейбъристките привърженици заявяват, че ще гласуват за неин кандидат, ако групата остане последователна и сплотена. \r\nДруго изследване регистрира, че само 19 на сто от поддръжниците на консерваторите са готови или почти готови да гласуват за кандидат на независимите. \r\n В петък бившият лейбъристки депутат Чука Умунна бе определен за говорител на Групата. Бившата депутатка от консерваторите Сара Уоластон пое отговорността за „новите колеги“.  \r\nСпоред господин Умунна трябва „да се разчита на всички таланти и опит в нашата група“, но тъй като това не е политическа партия, няма да има и лидер. Членовете на новата политическа общност смятат, че ще „променят политиката“ и ще предложат на избирателите „подходяща алтернатива на изхабените вече политики, предлагани от главните политически партии“.  \r\nЗасега в парламента групата е четвърта по големина, заедно с либералдемократите.   \r\nКато някои от аргументите за напускане на старите им партии, членовете на новото обединение изтъкват начина, по който правителството води Брекзит процеса и  позицията на лейбъристите за напускането на Великобритания от ЕС, както и антисемитизмът на лейбъристките лидери.   \r\nИзточниците твърдят, че се очаква групата да се регистрира като партия, но засега няма име, а и не се говори за големи спонсори, в същото време обаче тя вече е получила хиляди малки парични помощи. \r\nТе твърдят, че бившият лейбъристки премиер Тони Блеър, когото преди  свързваха с предложения за създаването на нова центристка партия, не е известен за формирането на групата. \r\nИзточникът казва: “Ние сме група, която гледа към политиката на 21 век, а не към 20 век.”   \r\n*** Като „ мирен жест“ Пакистан върна индийският пилот, който беше смъкнат над Кашмир. Абхинандан Вартхаман участва в първия след 48 години публично признат конфликт между   двете държави, пише вестник  The Guardian . \r\nИндийският пилот се превърна в лице на най-лошата военна криза между двете страни от делетилетия, а с този жест Пакистан демонстрира готовността си за деескалация на конфликта.   \r\nФланговият командир Абхинандан Вартхаман, чийто самолет в сряда беше смъкнат, премина в петък вечерта границата при Вагах, щата Панджаб. В четвъртък пакистанският премиер Имран Хан обяви освобождаването му в парламента, като го назова „мирен жест“.  \r\nВ Индия завръщането на пилота събра огромна тълпа край границата, за да го посрещне. Хората танцуваха и развяваха инидйския национален флаг, а главните телевизионни канали предаваха събитието на живо. Продуцент от Болиууд запази авторски права за филм, озаглавен Абхинандан.   \r\nЗавръщането на Вартхаман беше планирано за следобеда, но закъсня с часове без да има обяснения. Това провокира телевизионните екипи да спекулират, че възомжно е да се е сулчило нещо непирятно. Около 9.15 вечерта (местно време – бел. ред.) той се появи от пакистанска страна на граничната бразда. Железните порти, които всяка вечер се затварят от двете страни, бавно се отвориха и пилотът премина в ничията територия между тях. За миг войниците от двете страни се озоваха лице-в-лице.  Пилотът се ръкува с индийски граничар, а друг го хвана през кръста и бързо го отведе на индийска земя. Двете порти бавно се затвориха зад него.   \r\nВ Туитър индийският премиер Нарендра Моди написа: „Добре дошъл у дома флангов командир Абхинандан! Нацията се гордее с твоя  кураж за пример. Нашите въоръжени сили са вдъхновение за милиард и 300 милиона индийци!“  \r\nВ момента, в който пилотът прекосяваше границата, Исламабад излъчваше сериозно редактирано видео, в което индиецът разказва за своето задържане, благодари за начина, по който са се отнесли с него и критикува инидйските медии. „Инидйските медии винаги преувеличават. Те разкрасяват и най-малко нещо, преставят го сякаш е минало през огъня, а хората се вълнуват,” казва той на хинди.   \r\nСъдбата на пилота се превърна в главна тревога за цяла Индия, след като бяха показани редица видеозаписи, според които той е бит от тълпата, недалеч от мястото, където е свален, а послед е разпитван от пакистански офицер, завързан и с окървавена униформа. Той казва името, чина си и религията си, но помолен да повече информация, отговаря „Съжалявам, сър, това е всичко, което се очаква от мен да ви кажа“.   \r\nФилмът е разпространен в WhatsApp  и социалните медии и постаянно показван и в двете държави, дори в силно националистическите индийски вечерни токшоу програми.   \r\nДо вечерта в Пакистан Вартхаман се превръща в образ на човек, който разкъсва затворения кръг, той заявява, че са се отнасяли добре с него и твърди, че онези, които са го пленили, са били „ винмателни джентълмени“, „чаят беше фантастичен“ добавя пилотът.   \r\nИндия обаче официално се оплаква от „вулгарно показване“ на затворника във видеата и настоява за незабавното му връщане, без да се поставят условия.   \r\nКашмир, хималайският район, за който двете страни претендират, че притежават напълно, но управляват частично, е мишена на три индо-пакистански войни след 1947 година. Те често разменят огън с минохвъргачки покрай тежко охраняваната линия, която разделя двете армии, включително и в петък, когато Вартхаман е върнат в родината си.   \r\nНай-новия конфликт между двамата съседи минава под светлината на предстоящи общи избори в Индия и въвеждането на социални медии и кабелни новини в двете страни, които вече са създали нови и вилятелни лобита сред обществото.   \r\nМасово се разпространяват фалшиви новини и видеа, включително на убити или ранени в предишни инциденти пилоти и видеоклип  за предполагаемо нападение на Индия над Пакистан, който по-късно се превръща в клип за видеоигра. \r\nМоди, който в момента е в кампания повторно да бъде избран, огласява шумно нападенията срещу Пакистан от трибуните в петък.  “От 2004 до 2014 година има няколко терористични атаки“, твърди той на митинг в щата Тамил Наду. “Нацията очаква нападателите да бъдат наказани, но нищо такова не се случва … Днес живеем в ера,к огато новините се разчитат: въоръжените сили имат пълната свобода да правят каквото си поискат.” \r\nОсвобождаването на пилота в петък беше обявено за „титанична победа за Индия“ от мнозина шовинистични елементи в медиите в страната, но посланието на Хан постави Делхи под натиск, защото индийското правителство трябваше да отговори по реципрочен начин, за да се намалят напреженията. То самото в момента се стреми към постигане на совите стратегически цели. \r\nСегашната криза беше провокирана от самоубийствен бомбен атентат на 14 февруари от военна гурпировка, базирана в Пакистан, в спорния район на Кашмир. В резултата на нея загинаха 40 индийски паравоенни лица.  В отговор индийски джетове навлязоха на 50 мили в Пакистан, за да обстрелват онова, което Делхи обяви за военен тренировъчен център. Това е първа подобна атака в оспорваната територия от войната между двамата съседи от 1971 година.   \r\nОфициални правителствени лица от инидйска страна в четвъртък заявиха, че нападението има за цел да засили вниманието, че Пакистан продължава на позволява на джихадистки групи да оперират свободно на негова територия. Преди това Индия е прилагала „стратегически ограничения“ в отговор на нападения от базирани в Пакистан военни структури, включително и четиридневна бомбена атака и стрелкова операция в Мумбай през 2008 година, когато бяха убити или ранени близо 1000 души.  Индия настоява Пакистан да предприеме истински действия, за да докаже, че е сломил ислямистките военни гурпировки, тема, която според Делхи Пакистан се опитва да загърби, като създава впечатление, че двете ядрени държави са на ръба на война.   \r\nВ сряда сутринта пакистански джетове удариха индийската територия недалеч от огневата линия в Кашмир. Двете страни обявиха, че са смъкнали противникови джетове във въздушна битка, в това число и самолета на Вартхаман, който се е приземил на територия в Кашмир, контролирана от Пакистан. Слъбъците доведоха до затваряне на въздушното пространство на Пакистан и северна Индия, като оставиха стотици пътници по летищата, тъй като авиокомпаниите отмениха полетите до региона или потърсиха алтернативни пътища.   \r\nВъншният министър на Пакистан Шах Махмуд Куреши в четвъртък беше попитан от СиЕнЕн, какво ще се случи, ако страната му арестува Махмуд Азхар, лидерът на военната групировка  Джаиш-е-Мохаммед, която пое отговорността за нападенията срещу индийските паравоенни сили. Отговорът на външния министър гласеше: „По моя информация, той е много зле. Толкова зле, че не може да  излиза от дома си.“   \r\nИндия предостави на Пакистан редица доказателаства за участието на Азхар и групировката в заговора. Когато СиЕнЕн го запитаха за това, Куреши отговори, че ще се запознае с предоставените материали, но добави, че „Индия трябва да ни предостави свидетелства, които са валидни пред съда в Пакистан”, преди водачът на тази овенна групировка да бъде задържан. Пакистан обаче не обяснява какви повече доказателства от заявената отговорност са нужни. \r\nМинистърът по въпросите за климатичните промени на Пакистан Малик Амин Аслам в петък каза за Ройтерс, че планира да внесе жалба в ООН срещу Индия. Обвинението е, че нейните въздушни нападения са разстроили боровете в близкия природен резерват. “Какво ще се случи, ако се изправим пред екологичен тероризъм?“, пита пакистанският министър за климатичните промени.", "date": "2019.03.02", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/02/2629817/izvestiya-ministar-predsedatelyat-na-gartsiya-vaznameryava-v-skoro-vreme-da-poseti-severna-makedoniya.html", "text": "Премиерът на Гърция Алексис Ципрас в скоро време ще посети официално Северна Македония, пише руският вестник  „Известия“ .  \r\nЗа това главата на гръцкото правителство е заявил на IV-тия Делфийски икономически форум, който се провежда в Делфи от 28 февруари до 3 март.   \r\nСпоред него Гърция възнамерява да продължи и след Преспанския договор да развива отношенията си със Северна Македония. Той е подчертал, че ще бъде първият министър-председател на Гърция, който ще посети Скопие в официална визита и съпровождан от делегация. \r\nНа 8 февруари гръцкият парламент одобри приемането на Македония в НАТО.  153-ма депутати, предимно от управляващата партия,  гласуваха с „Да“, „против“ са били  140 от опозицията.   \r\nСпорът между Скопие и Атина за наименованието «Македония» се водеше от момента, в който се обяви независимостта на бившата югославска република в 1991 година. Повече от 20 години Гърция се опитваше да преименува съседната си държава, тъй като същото наименование принадлежи и на обширен гръцки регион. Тъй като сметна, че това е заплаха за териториалната й цялост, Гърция блокира присъединяването на Македония към НАТО и ЕС.  Ивелина Ватова", "date": "2019.03.02", "title": "„Известия“: министър-председателят на Гърция възнамерява в скоро време да посети Северна Македония"}
{"url": "http://www.focus-news.net/news/2019/03/02/2629833/predstoyashti-sabitiya-v-stranata-za-2-mart-agentsiya-fokus.html", "text": "*** \r\nОт 19.00 часа на площад „Екзарх Йосиф I“ председателят на Народното събрание Цвета Караянчева ще участва в тържествената заря-проверка по случай 141 години от Освобождението на България. Народните представители от ГЕРБ в Русе също ще участват в отбелязването на празника.  \r\n*** \r\nВ 11.30 часа в Природонаучния музей-Бургас ще се проведе лекция на тема „Зимните гости“.  \r\n*** \r\nОт 11.00 часа в Младежкия дом ще бъдат наградени лауреатите от Седмия национален конкурс „Българските архитектурни паметници в макети“.  \r\n***  \r\nОт 9.30 часа в  НЧ „Надежда 1869“ ще започнат майсторски класове по цигулка и контрабас.  \r\n***  \r\nОт 20.00 часа в Клуб 7 ще се проведе събитието „Пълнолетие на сцена“. \r\n*** \r\nОт 11.00 часа в Регионалния пресклуба на БТА на официална церемония ще бъде връчена наградата „Бялата птица“ за значим обществен принос за 2018 г.  \r\n*** \r\nОт 10.30 часа в Куклената зала на ДКТ ще се играе постановката „Пижо и Пенда“. \r\n*** \r\nОт 17.00 часа Негово високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. След това, в 17.30 часа, ще бъдат положени венци и цветя по повод 141-вата годишнина от Освобождението на България. \r\n*** \r\nВ централната експозиционна зала на Исторически музей-Петрич ще бъде открита фотодокументална изложба „141 години от освобождението на България“. \r\n*** \r\nОт 10.00 часа в салона на ул. „Весела“ 31 ще се проведе годишно отчетно-изборно събрание на Общинско пчеларско сдружение „Акация 1899“. \r\n*** \r\nВ 10.30 часа на площад „Европа“ ще се проведе състезателно кукерско дефиле, което ще завърши с парад. Проявата е част от 19-то издание на международния фестивал на кукерските и маскарадни игри „Кукове“.  \r\n***   \r\nОт 09.00 часа в храма „Св. Неделя“ в смолянския квартал „Райкова“ архиерейският наместник на Смолянска духовна околия Негово Високопреподобие архимандрит Висарион ще отслужи св. Литургия за упокой и обща Панахида за починалите наши близки.  \r\n*** \r\nОт 10.00 в Спортната зала „Величко Чолаков“ ще се проведе турнир по тенис за „Купата на кмета“.  \r\n*** \r\nОт 18.00 часа ще се проведе традиционния празничен концерт на НУФИ – Широка лъка, който е посветен и на националния празник 3 март, като в него ще участват и учениците от ОУ „Никола Вапцаров“ в селото \r\n*** \r\nОт 10.00 часа в Градския парк ще започнат дефилетата от Двадесетото юбилейно издание на фестивала „Кукерландия“.  \r\n*** \r\nОт 13.00 часа в Художествена галерия „Жорж Папазов“ ще бъдат нагредени победителите от фото-конкурса „Кукерска магия“.", "date": "2019.03.02", "title": "Предстоящи събития в страната за 2 март (Агенция „Фокус“)"}
{"url": "http://www.focus-news.net/news/2019/03/02/2629810/afp-tramp-obvini-severna-koreya-za-smartta-na-studenta-no-ne-spomena-kim.html", "text": "Американският президент Доналд Тръмп заяви в петък, че държи Северна Корея отговорна за смъртта на американския студент, който почина след като беше измъчван в  ареста, но не обвини направо лидерът Ким Чен-ун, предава агенция  AFP .  \r\nТръмп предизвика широка критика, когато каза на репортерите по време на срещата си с Ким във Виетнам през тази седмица, че вярва на твърдението на севернокорейския лидер, че не е знаел какво се е случило с Ото Уормбиър, след като е бил задържан от властите.  \r\n22-годишният Уолмбиър умря дни след като беше изпратен в САЩ от Северна Корея в кома през 2017 година.   \r\n\"Разбира се, че държа Северна Корея отговорна за лошото отношение към Ото и за смъртта му,\" написа Тръмп в Туитър.  \r\n\"Най-важното е, че Ото Уармбиър не си отиде от този свят напразно. Ото и семейството му се превърнаха в отгромен символ на голяма страст и сила, които ще ни съпровождат за година напред.\" \r\nПо-рано през деня Фред и Синди Уормбиър направиха изявление, в окето се казва, че \"Ким и неговия противен режим са отговорни за смъртта на сина ни“, Тръмп заяви, че неговият коментар е бил „неправилно разтълкуван“.   \r\n\"Разберете, аз наследих случаят на Ото с три други. Предишната администрация не беше направила нищо, а тя се занимаваше със случая му\", каза президентът. \r\n\"Обичам Ото и често мисля за него!\", е добавил той в Туитър, но без да споменава Ким.  Ивелина Ватова", "date": "2019.03.02", "title": "AFP: Тръмп обвини Северна Корея за смъртта на студента, но не спомена Ким"}
{"url": "http://www.focus-news.net/news/2019/03/02/2629839/sport-zhirona-pobezhdava-rayo-valekano.html", "text": "Жирона победи Райо Валекано . Късно в петък вечерта в мач от 26 кръг на испанската Ла Лига мадридчани паднаха с 0:2. Така станаха отборът с най-много поражения. \r\nИ двете попадения за Жирона са на Стуани – в 30-та и 85-та минута. \r\nСлед този успех Жирона вече е 12-ти с 31 точки, а Райо Валекано остава на дъното - 12-ти с 23 точки.", "date": "2019.03.02", "title": "Спорт:  Жирона побеждава Райо Валекано"}
{"url": "http://www.focus-news.net/news/2019/03/02/2629836/nimh-oblachnostta-shte-e-znachitelna-a-sled-obyad-na-mesta-shte-ima-slabi-prevalyavaniya-maksimalnite-temperaturi-shte-sa-mezhdu-9-i-14.html", "text": "Днес облачността ще е значителна. Главно след обяд, на места, ще има слаби превалявания, предимно от дъжд, в планините над 1800 метра - от сняг. Атмосферното налягане е по-ниско от обичайното. Привечер ще започне да се повишава.Ще духа до умерен северозападен вятър, в Източна България - североизточен и с него за кратко ще проникне малко по-студен въздух. Преобладаващите максимални температури ще са между 9° и 14°.Това съобщи за Агенция „Фокус“ Георги Цеков, дежурен синоптик   \r\nв  Националния институт по метеорология и хидрология (НИМХ) .  \r\nНад Черноморието ще преобладава облачно време, на места с превалявания от дъжд. Вятърът ще се ориентира от североизток и ще е умерен. Максималните температури ще са от около 6° на по Северното Черноморие до около 12° на юг. Температурата на морската вода е 6°. Вълнението на морето ще бъде 2-3 бала. \r\nНад планините ще е предимно облачно. Главно около и след обяд ще има валежи от сняг, под 1800 м – от дъжд. Ще духа предимно умерен северозападен вятър. Максималната температура на височина 1200 метра ще е около 4°, на 2000 метра - около минус 2°.", "date": "2019.03.02", "title": "НИМХ: Облачността ще е значителна, а след обяд на места ще има слаби превалявания, максималните температури ще са между 9° и 14°"}
{"url": "http://www.focus-news.net/news/2019/03/02/2629835/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Фокус“ . Метеорологична обстановка:  \r\nТемпературите са в интервала от 4° до 17°. Времето над страната е предимно ясно. \r\nСлаб вятър духа в областите: Бургас, Варна, Велико Търново, Добрич, Ловеч, Пазарджик, Пловдив, Разград, Смолян, Шумен, както и в районите на гр. Лом /обл. Монтана/ и гр. Костенец. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 11.03.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления:  \r\nПроходи:  \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на мпс по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/ до 01.04.2019 г. Движението се регулира от светофарна уредба.  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово: \r\n Движението  по път София - В. Търново на територията на област Габрово от \r\nкм 69+833 до км 101+565 е ограничено за МПС над 12 т, включително състав с ремаркета и полуремаркета, селскостопанска и земеделска техника, трактори и специализирана строителна техника в периода на официалните празници а именно последния работен ден преди празниците – от 16:00 часа до 20:00 часа на 01.03.2019 г.  и последния почивен /празничен/ ден – от 14:00 часа до 20:00 часа на 04.03.2019 г. \r\nОбласт Ловеч: \r\nДвижението в участъка п. в. Коритна- Севлиево  от км 0+000 до км 69+832 е ограничено за МПС над 12т. в периода на официални празници – последния работен ден преди празниците от 16:00 до 20:00часа и последния почивен(празничен) от 14:00 до 20:00 часа.Забраната не важи за МПС, които извършват превоз на опасни товари(ADR), живи животни, бързо развалящи се хранителни продукти и товари на температурен режим. Срок: 01.01.2020г. \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\n- Движението за транзитно преминаващи МПС в двете посоки по път I-5 Габрово - Шипка  \r\nпрез проход \"Шипка\" е ограничено поради провеждане на тържествен митинг по повод Националния празник на Република България 3 - ти март считано от 22:00 ч. на 02.03.2019 г. до 18:00 ч. на 03.03.2019 г. Oграничението не важи за организирания междуградски автобусен транспорт. За гостите на тържествата движението е организирано по следния начин: - от 05:30 ч. до 13:00 ч. еднопосочно движение на МПС от гр. Габрово до вр. Шипка като паркирането ще се осъществява по разпореждане на органите на ОД на МВР - Габрово. - от 13:00 ч. до 18:00 ч. еднопосочно движение на МПС от вр. Шипка до гр. Габрово. Транзитното преминаване на МПС за времетраенето на забраната се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Движението се нормализира веднага след изтичане на посочените срокове. \r\nОбласт Стара Загора: \r\nЗа тържествата на връх Шипка по случай Националния празник на Република България от 22 ч. на 2 март до 18 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово – връх Шипка - Казанлък. \r\nКакто всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). \r\nОграничението не важи за организирания междуградски автобусен транспорт. \r\nЗа гостите на тържествата движението на 3 март ще се организира както следва: \r\n- От 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; \r\n- От 13:00 ч. до 18:00 ч. автомобилите ще преминават еднопосочно от връх Шипка до град Габрово. \r\n- От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка; \r\n- От 13:00 ч. до 18:00 ч. автомобилите ще преминават еднопосочно от връх Шипка до град Казанлък. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението в участъка Момин проход - Ихтиман при Мирово от км 134+665 до км 135+335 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 02.03.2019 г \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът ІІІ-607: Движението по път III-607 Велчево – Априлци, кв. Острец от км 59+155 до км 61+912 в чертите на град Априлци е ограничено за всички МПС, поради провеждане на традиционния празник на сланината и греяната ракия на 02.03.2018 г от 10:00 до 15:00 ч. \r\nОбходен маршрут за транзитно преминаващите MПС: \r\nНаправление Троян – Априлци: на път III-607 кръстовище ляво при км 70+780 в село Велчево, по път III-3505 от с. Велчево до с. Дебнево, по път III-404  от с. Дебнево до с. Градница, по общински път от с. Градница до с. Столът, по общински път GAB 1165 от с. Столът през с. Боазът до гр. Априлци км 59+155 на път III-607; \r\nНаправление Априлци – Троян: на път III-607 кръстовище дясно при км 59+155 по общински път GAB 1165 от гр. Априлци през с. Боазът до с. Столът, по общински път от с. Столът до с. Градница,  по път III-404  от с. Градница до с. Дебнево, по път III-3505 от с. Дебнево до с. Велчево км 61+912 на път III-607 в село Велчево \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът III-866: Движението по път Стойките - Широка лъка в село Широка лъка на 03.03.2019 г. за периода от 11:00 ч до 12:30 ч. е ограничено за всички МПС поради кукерски празник. Срок до 03.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.02", "title": "Актуална пътна обстановка"}
{"url": "http://www.focus-news.net/news/2019/03/02/2629842/denyat-2-mart-v-balgarskata-istoriya.html", "text": "В хода на Балканската война (1912-1913 г.) войските на Втора българска армия получават заповед № 56 на командващия генерал-лейтенант Н. Иванов, според която щурмът на Одринската крепост ще се извърши на Източния сектор. Княз Фердинанд I е признат от Великите сили и получава султански фермани за княз на България и главен управител на Източна Румелия.  През 1984 г. - открита е нова експозиция на Националния исторически музей. Националният исторически музей е създаден с разпореждане на Бюрото на Министерския съвет от 5 май 1973 г. Първата представителна експозиция на музея е открита през 1984 г. в чест на 1300-годишнината от създаването на българската държава в сградата на Съдебната палата в София. През 2000 г. НИМ е преместен в бившия дом № 1 на правителствената резиденция, в която на 10 ноември 1989 г. е взето решение за свалянето на последния комунистически лидер на България. На тази дата е роден е Николай Костов Янков - български литературовед и критик.  На 2 март 1981 г. умира Крум Лекарски - военен и политически деец, генерал-лейтенант. Роден е в Кюстендил. Завършва Военното училище в София и Военната академия. Заради антимонархическите си настроения е уволнен от армията. Задържан е от полицията и интерниран. Участва в политическия преврат на 9 септември 1944 г. като командващ част от Пионерната щурмова дружина. През 1944–1947 г. е помощник-министър на отбраната. \r\n2016 г. \r\nМинистерският съвет прие критериите, по които Националната здравноосигурителна каса (НЗОК) ще решава кои болници и клиники да финансира в градовете, където има излишък на лечебни заведения според Националната здравна карта. \r\n2016 г.  \r\nМинистерският съвет прие първия пакет от промените в съдебния закон, който трябва спешно да обезпечи преструктурирането на Висшия съдебен съвет (ВСС). \r\n2004 г.  \r\nООН оповестява рапорт от оръжейните инспектори, в който те потвърждават, че Ирак със сигурност не е имал никакви оръжия за масово унищожение след 1994 г. \r\n2001 г.  \r\nПо време на среща с представители на световната Интернет общност Иван Костов обявява решение за компютъризация на българските училища с парите, получени от втория GSM-лиценз. От тази дата Костов става член на „Интернет общество - България“ \r\n1984 г.  \r\nОткрита е нова експозиция на Националния исторически музей. Националният исторически музей е създаден с разпореждане на Бюрото на Министерския съвет от 5 май 1973 г. Първата представителна експозиция на музея е открита през 1984 г. в чест на 1300-годишнината от създаването на българската държава в сградата на Съдебната палата в София. През 2000 г. НИМ е преместен в бившия дом № 1 на правителствената резиденция, в която на 10 ноември 1989 г. е взето решение за свалянето на последния комунистически лидер на България. \r\n1956 г. \r\nВ София се открива национална конференция на историците. Учреден е и Национален комитет на историците в България. \r\n1951 г. \r\nПощенската спестовна каса се преобразува в централен влогонабирателен институт под името Държавна спестовна каса (ДСК). Целта е да подобри обслужването на спестителите и \"да даде възможност на трудещите се за по-сигурно запазване на паричните им средства\". През 1999 г. Държавната спестовна каса е регистрирана като търговска банка - Банка ДСК. \r\n1944 г. \r\nДвадесет и седем опозиционни дейци отправят запитване в XXV ОНС и настояват за смяна на правителството, за изтегляне на войските от Сърбия и за външнополитически завой. \r\n1913 г. \r\nВ хода на Балканската война (1912-1913 г.) войските на Втора българска армия получават заповед № 56 на командващия генерал-лейтенант Н. Иванов, според която щурмът на Одринската крепост ще се извърши на Източния сектор. Конкретен повод за войната стават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. Начало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n1900 г. \r\nОбявява се Положение за устройство на флота, с което се определят за пръв път задачите на Военноморския флот в системата на въоръжените сили. \r\n1896 г. \r\nКняз Фердинанд I е признат от Великите сили и получава султански фермани за княз на България и главен управител на Източна Румелия. Фердинанд I Сакскобургготски е роден във Виена. Син е на австрийския генерал княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г. кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. По време на неговото управление България води Междусъюзническата война през 1913 г. и претърпява своята първа национална катастрофа. Под негово влияние страната ни се присъединява към Тройния съюз по време на Първата световна война 1914–1918 г. Последвалата втора национална катастрофа принуждава Фeрдинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира. \r\n1878 г. \r\nВъв Виена е постигнато споразумение между Русия и Австро-Унгария относно условията на мирния договор, слагащ край на Руско-турската освободителна война (1877-1878 г.). \r\n1660 г. \r\nИзготвен е османски документ, който показва, че бягството на селяните от техните селища е повсеместно явление във всички български райони. Той е “Изложение на османските първенци от казата Разлог”, адресирано до султана. Според него в регистъра са записани осемстотин осемдесет и три данъчни единици на данъка джизие, който се събира от немюсюлманите, но повече от половината от тях са напуснали селищата и са се разбягали. Срещу рязкото увеличение на броя и размера на данъчните тежести българските, а и турските селяни реагират с масови бягства. Става невъзможно да се събират данъците в предвидения им размер. Това се превръща в постоянно състояние на османската хазна. На тази дата са родени: \r\n1928 г. \r\nРоден е Гиньо Ганев - юрист, политически и държавен деец. Роден е в Бургас. Завършва право в Софийския университет \"Св. Климент Охридски\". Главен юрисконсулт и главен секретар на Министерството на енергетиката. Включва се в обществено-политическия живот на страната. Секретар, заместник-председател и председател на Отечествения фронт, преобразуван по-късно в Отечествен съюз. Заместник-председател на VII Велико народно събрание и депутат в ХХXVIII и ХХXIX Народно събрание. Бил е председател на Агенцията за българите в чужбина. \r\n1925 г. \r\nРоден е Николай Костов Янков - български литературовед и критик. Завършва гимназия в София (1943 г.), следва право (1945-1948 г.) и философия (1948-1951 г.) в СУ “Св. Климент Охридски”. Журналист, редактор и литературен критик във в. “Народ” (1946-1948 г.), в. “Народна младеж” (1948-1958 г.), издателство “Народна младеж” (1950-1952 г.), в. “Литературен фронт” (1952-1966 г.), секретар на Съюза на българските писатели (1962-1966 г., от 1980 г.), главен редактор е на сп. “Картинна галерия” (1966-1975 г.), директор е на издателство “Отечество” (от 1975 г.). Член е на БКП. Първите си литературно-критически статии обнародва във в. “Литературен глас”. Сътрудничи на периодичния печат. Участва в съставянето на читанки и в редактирането на съчинения на П. Ю. Тодоров (1957-1958 г.), Кр. Кюлявков (1964 г.), Й. Йовков (1970-1973 г.). Подбира и редактира произведенията на видни писатели от миналото, творци на литература за деца. Съчинения: “Книги, автори и време” (1961 г.), “Критически бележник” (1964 г.), “Детство и детска литература” (1971 г.), “Любимата книга. Разкази и случки за и около “Под игото” (1979 г.), “Да пишеш за деца. Срещи с автори, срещи с книги.” (1980 г.), “При утрото на живота. Български поети за деца” (1982 г.), “Детето и книгата” (1985 г.), “Творци и време. Литературни портрети” (1989 г.). Умира на 30 септември 1982 г. На тази дата умират: \r\n1905 г. \r\nУмира Димитър Георгиев Добрович - български живописец, първият български художник с академично образование. Завършва гръцко училище в Куручешме, Цариград (1834-1837 г.), и Атинската гимназия (1837-1840 г.). Учи изобразително изкуство като частен ученик на френския художник Пиер Бонерот. През 1842-1846 г. учи живопис в Художественото техническо училище на Лисандро Кафганджиоглу в Атина при италианския художник Рафаело Чеколи. Там създава портрети: \"Портрет на гръцки владика\" (ок. 1842-1843 г.), \"Портрет на жената на италианския художник Рафаело Чеколи\" (ок. 1842-1847 г.), \"Портрет на момиче\" (ок. 1848 г.), \"Портрет на църковния писател Евгени Булагарис\". Икони за гръцки църкви и рисунки с битови сюжети (ок. 25 скици с молив) - \"Хоро\", \"Вестникарче\", \"Погребение\", \"Прегръдка\" и др. През 1848 г. отива в Рим, където завършва Художествената академия (1853 г.). Взема участие във въстанието на Дж. Гарибалди и Дж. Мазини (1848 г.). Завръща се в България през 1893 г. Рисува предимно портрети и картини с битови сюжети. По-известни творби от италианския му период са \"Предачка\", \"Италианка\", \"Италианска селянка\", \"Селска девойка с кози\", \"Рибар\", \"Жена със запалена свещ\", \"Болно момиче\" и др. Впоследствие работи изключително с маслени бои (\"Автопортрет\", ок. 1875-1880 г.), отдалечава се от влиянието на късния италиански романтизъм и се изявява като реалист. В края на живота си рисува портрети на Г. Миркович, Цонка Пехливанова-Сапунарова (1899 г.), В. Левски, Г. Раковски, Хаджи Димитър и др. През 1893 г. организира самостоятелна изложба в София, където наред с оригинална живопис излага цветни копия на италианските художници Г. Рени, К. Долчи и др., направени по открития от него стереофотографски начин. \r\n1899 г. \r\nУмира Николай Палаузов - възрожденски обществен и просветен деец. Основател е и дългогодишен председател е на Одеското българско настоятелство. Образованието си получава в Ришельовския лицей в Одеса и от 1842 г. приема руско поданство, след което живее в Русия до края на живота си. Подпомага материално Габровското училище, полага грижи за устройването на българските заселници в Русия и пр. Сътрудничи на руския периодичен печат и превежда съчинението \"Жизнеописание на Юрия Ивановича Венелина\" (1851 г.). \r\n2016 г. \r\nУмира журналистът и преводач Петко Бочаров. От 1952 година работи в БТА, първоначално като преводач от английски език, а впоследствие достига до длъжността заместник-главен редактор. Между 1981 и 1993 година участва с новини и коментари във “Всяка неделя“, но води и редовни рубрики по БНТ в програмата “ТВ око“, в радио \"Свободна Европа“ и в “Дойче веле“. В по-късните си години пише предимно за вестник \"Новинар“.  Между 1946 и 1982 година Петко Бочаров е агент на Второ управление на Държавна сигурност. \r\n1981 г. \r\nУмира Крум Лекарски - военен и политически деец, генерал-лейтенант. Роден е в Кюстендил. Завършва Военното училище в София и Военната академия. Заради антимонархическите си настроения е уволнен от армията. Задържан е от полицията и интерниран. Участва в политическия преврат на 9 септември 1944 г. като командващ част от Пионерната щурмова дружина. През 1944–1947 г. е помощник-министър на отбраната. По-късно се занимава със спортна дейност. \r\n1939 г. \r\nУмира Димитър Страшимиров - филолог, историк и общественик. Роден е във Варна. Завършва немска и славянска филология и история в Берн. Работи като учител първоначално в Разград, а по-късно в Солунската българска мъжка гимназия \"Св. св. Кирил и Методий\". Директор е на българското училище в Сяр и на класните училища в Пловдив и София. Като член на БЗНС той е избран в състава на Постоянното присъствие на партията (1911–1914 г.). Депутат е в V ВНС (1911 г.) и в ХV ОНС (1911–1913 г.). От 1914 г. до 1917 г. е директор на Народния театър. Спомага за развитието на театъра и на българското архивно и библиотечно дело. Страшимиров е главен библиотекар и завеждащ Архива на Възраждането (1922–1923 г.). Научните му изследвания са посветени главно на възрожденската епоха: \"Христо Ботев като поет и журналист\", \"Васил Левски\", \"История на Априлското въстание\" и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.02", "title": "Денят 2 март в българската история"}
{"url": "http://www.focus-news.net/news/2019/03/02/2629841/predsedatelyat-na-narodnoto-sabranie-tsveta-karayancheva-shte-uchastva-v-tarzhestvena-zarya-proverka-v-byala-po-sluchay-141-godini-ot-osvobozhdenieto-na-balgariya.html", "text": "Председателят на Народното събрание Цвета Караянчева ще участва в Бяла в тържествената заря-проверка по случай 141 години от Освобождението на България. Тя ще бъде от 19.00 часа на площад „Екзарх Йосиф І“. Това съобщиха от пресцентъра на  Народното събрание . \r\nЦвета Караянчева ще приеме рапорта на командващия тържествената заря-проверка, ще поздрави почетните роти и ще произнесе слово по повод годишнината. По-рано председателят на Народното събрание ще разговаря с кмета и членовете на Общинския съвет на Бяла.", "date": "2019.03.02", "title": "Председателят на Народното събрание Цвета Караянчева ще участва в тържествена заря-проверка в Бяла по случай 141 години от Освобождението на България"}
{"url": "http://www.focus-news.net/news/2019/03/02/2629840/vitseprezidentat-iliyana-yotova-shte-se-sreshtne-s-balgarskata-obshtnost-ot-yuzhna-kaliforniya.html", "text": "Вицепрезидентът Илияна Йотова ще участва в тържественото отбелязване на 141 години от Освобождението на България в българското училище „Св. св. Кирил и Методий“ в Лос Анджелис. Това съобщиха от  Прессекретариата на държавния глава . Вицепрезидентът Илияна Йотова е на работно посещение в Съединените американски щати до 4 март. Посещението на вицепрезидента в САЩ започна на 28 февруари от Сиатъл, където Илияна Йотова посети централата на „Майкрософт“ и се срещна с българи, заемащи ръководни позиции в „Майкрософт“. \r\nСрещите с българската общност са акцент в посещението на вицепрезидента в САЩ. Илияна Йотова ще разговаря със сънародниците ни в Ървайн, Ориндж Каунти, вицепрезидентът ще се срещне с българската общност от Южна Калифорния. На тези срещи фотографът етнограф Асен Великов ще представи свои снимки, запечатали народни празници и обичаи в различни части на България, както и от Бесарабия.  \r\nНа 3 март в Музея на Холокоста и в Музея на толерантността в Лос Анджелис вицепрезидентът ще открие две възпоменателни плочи за спасяването на българските евреи, поставени благодарение на родолюбиви българи. По случай Националния празник на Република България заедно с българския генерален консул в Лос Анджелис Веселин Вълчев Илияна Йотова ще бъде домакин на официален прием. На него ще присъства и заместник-кметът на Лос Анджелис Нина Хачикян. На събитието са поканени българските генерални консули, представители на американските институции, представители на българската общност. \r\nВъв водената от Илияна Йотова делегация е и Стефан Янев – секретар на президента Румен Радев по сигурност и отбрана.", "date": "2019.03.02", "title": "Вицепрезидентът Илияна Йотова ще се срещне с българската общност от Южна Калифорния"}
{"url": "http://www.focus-news.net/news/2019/03/02/2629844/api-za-natsionalniya-praznik-3-mart-tranzitnoto-dvizhenie-prez-shipka-shte-se-prenasochva-kam-prohoda-na-republikata.html", "text": "За тържествата на връх Шипка по случай Националния празник на Република България, от 22.00 часа днес до 18.00 часа на 3 март ще бъде ограничено двупосочното транзитното преминаване на превозни средства през Шипченския проход по път I-5 (Е-85) Габрово – връх Шипка - Казанлък. Това съобщиха от пресцентъра на  Агенция „Пътна инфраструктура“  (АПИ). \r\nКакто всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно.  \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). \r\nОграничението не важи за организирания междуградски автобусен транспорт. \r\nЗа гостите на тържествата движението на 3 март ще се организира както следва: \r\n- От 05.30 ч. до 13.00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово;  \r\n- От 13.00 ч. до 18.00 ч. автомобилите ще преминават еднопосочно от връх Шипка до град Габрово. \r\n- От 5.30 ч. до 13.00 ч. се осигурява еднопосочно движение на автомобилите от град Казанлък до връх Шипка;  \r\n- От 13.00 ч. до 18.00 ч. автомобилите ще преминават еднопосочно от връх Шипка до град Казанлък.", "date": "2019.03.02", "title": "АПИ: За Националния празник 3 март транзитното движение през Шипка ще се пренасочва към Прохода на Републиката"}
{"url": "http://www.focus-news.net/news/2019/03/02/2629837/oon-84-sa-zaginali-dokato-byagat-ot-islyamska-darzhava-v-siriya.html", "text": "От декември до сега поне 84 души са намерили смъртта си, докато са бягали от сирийската провинция Деир ез-Зор, окупирана от терористичната организация „Ислямска държава“ (ИД). Това се случва или на път, или скоро след като пристигнат в бежанския лагер Ал-Хол, според официални данни, обявени в петък от ООН, предава  АА .   \r\n“Мисията на ООН в Сирия продължава да е силно загрижена за хилядите цивилни, които напускат последната територия, която е в ръцете на  ИД, - Ал-Багхоуз, в селската провинция Деир ез-Зор. Районът премина през интензивни противоборства“, заяви в петък пред репортерите в Женева Йенс Ларке, говорител на Службата за координация на хуманитарните дела към ООН. \r\nСпоред него “175 деца са били хоспитализирани заради усложнения вследствие на остро недохранване”.  \r\nСамо през миналата седмица в бежанския лагер в Ал-Хол в Ал-Хасакех са приети 13 000 души, 90 процента от които са жени и деца и по-голяма част от тях са били “изтощени от глад и болни“, поясни Ларке. Броят на пристигналите в лагера сирийски бежанци само след декември 2018 година е приблизително 45 000 души.  \r\nВ момента ИД контролира два процента от сирийската територия, след като изгуби земи, източно от река Ефрат.  Но 28 процента от сирийските земи са окупирани от ПКК и Народните отряди за защита (НОЗ). 60 процента са под контрола на силите на режима, докато военната опозиция и въоръжени антиправителствени групировки държат контрола на 10 процента от сирийската територия.   \r\nАнкара постоянно критикува Вашингтон за доставките на оръжие за терористичните ПКК и НОЗ, които трябва да се бият срещу ИД. Аргументът на Турция е, че няма смисъл да се използва една терористична групировка в борбата срещу друга. \r\nСамата ПКК в 30-годишната си терористична активност е отнела живота на 40 000 души, в това число жени и деца, а НОЗ е нейното сирийско разклонение.    Ивелина Ватова", "date": "2019.03.02", "title": "ООН: 84  са загинали, докато бягат от „Ислямска държава“ в Сирия"}
{"url": "http://www.focus-news.net/news/2019/03/02/2629846/natsionalniyat-voennoistoricheski-muzey-shte-poluchi-kato-darenie-lichniya-pechat-na-graf-nikolay-ignatiev.html", "text": "В навечерието на националния празник, Националният военноисторически музей ще получи като дарение личния печат на граф Николай Игнатиев – един от четиримата представители на Руската и Османската империя, подписали Санстефанския мирен договор, само месец след като Великите сили се споразумяват на Балканите да не се създава голяма славянска държава. Това съобщиха от  музея . \r\nЦеремонията по връчването на печата ще се състои от 14.00 часа в Националния военноисторически музей.  \r\nПечатът ще може да бъде видян от широката публика още на 3 март, като ще бъде предаден от правнука на руския генерал и дипломат – Димитрий Игнатиев, който пристига в България специално за този повод.", "date": "2019.03.02", "title": "Националният военноисторически музей ще получи като дарение личния печат на граф Николай Игнатиев"}
{"url": "http://www.focus-news.net/news/2019/03/02/2629847/tass-frantsiya-i-germaniya-shte-predsedatelstvat-ss-na-oon-zaedno.html", "text": "Основни теми от дневния ред ще са близкоизточните проблеми, денуклеаризацията на КНРД и  ситуацията в някои африкански страни, съобщава  ТАСС .  \r\nПрез март и април Франция и Германия за първи път в историята на Световната организация ще председателстват едновременно нейния Съвет за сигурност. \r\nВ петък бе представена програмата на постоянните представители на двете европейски държави при ООН Франсоа Делатр и Кристоф Хойсген. В нея ключовите въпроси са свързани с темите за Близкия изток, Корейския полуострови Африка. \r\nФренският външен министър Жан-Ив Льо Дриен ще бъде в Ню Йорк от 28 март до 2 април, за да участва в откритите дебати по темата   \"Заплахи за международния мир и сигурност, наречени терористични актове: битка с финансирането на тероризма \", както и в заседанията за противодействие на климатичните изменения. В началото на април заедно с германския си колега Хайко Маас ще участва в заседанието по ситуацията в Мали.   \r\nСитуацията в Сирия ще е обект на обсъждания на три пъти през март. Очаква се на 18 март специалният посланик на генералния секретар на ООН Геир Педерсен  да представи доклада си за Сирия. Пак през март Федерика Могерини ще говори за взаимодействието на ЕС с ООН.  \r\nПо време на съвместното председателство ще се обсъждат въпроси за демаркация на границата между Судан и Южен Судан, палестинско-израелското урегулиране и ситуацията в Йемен, санкциите срещу Либия също ще бъдат обект на дебати в СС. Ще се следи за развоя на ситуацията в Сирия, Йемен, Мали, Конго, Хаити.  Ивелина Ватова", "date": "2019.03.02", "title": "ТАСС: Франция и Германия ще председателстват СС на ООН заедно"}
{"url": "http://www.focus-news.net/news/2019/03/02/2629848/denyat-2-mart-v-svetovnata-istoriya.html", "text": "През 2000 година Аугусто Пиночет е освободен от поста президент на Чили. Този пост той заема от декември 1974 г., след свалянето на законното правителство на С. Алиенде чрез военен преврат извършен през септември 1973 г. Преди това, от 1973 г., Пиночет е главнокомандващ сухопътните войски. Той е председател (1973- 1974 г.) на военната хунта извършила преврата. През 2016 г. Португалия издига Антониу Гутериш за поста на генерален секретар на ООН. През 1353 г. османските турци завладяват голямата черноморска крепост Галиполи, охраняваща най-тясната част от протока, който разделя Азия и Европа. \r\n2018 г.  \r\n28 души са убити и над 70 са ранени при атаките срещу генералния щаб на въоръжените сили и френското посолство в столицата на Буркина Фасо, Уагадугу.  \r\n2018 г. \r\nДържавният департамент на САЩ съобщава, че е взето решение да се намали персоналът на посолството в Хавана. Промяната идва след предполагаеми здравни атаки.  \r\n2018 г. \r\nГръцкият парламент легализира производството на марихуана за медицински цели. Проектозаконът е подкрепен от депутатите от управляващата коалиция и левоцентристките партии. Главната опозиционна партия \"Нова демокрация\", комунистите от ККЕ, както и крайните националисти от \"Златна зора\" гласуват \"против\". \r\n2017 г. \r\nПравителството на Швеция внася законопроект за връщане на задължителната военна служба. \r\n2016 г. \r\nПортугалия издига своя кандидат за поста на генерален секретар на ООН и това е бившият премиер Антониу Гутериш. \r\n2016 г. \r\nСъветът за сигурност на ООН единодушно прие Резолюция 2270 (2016), с която се налагат по-строги санкции от досегашните и се разширява кръгът на мерките, налагани срещу Северна Корея вследствие нарушаването на международния мир и сигурност. \r\n2015 г. \r\nHewlett-Packard обявява, че ще купи Aruba Networks, базиран в Калифорния производител на wi-fi оборудване, за приблизително $ 2.7 милиарда в брой и ценни книжа. \r\n2015 г. \r\nГенералният секретар на Съвета на Европа Турбьорн Ягланд е отстранен от председателското място на Нобеловия комитет поради критики относно присъждането на Нобелова награда за мир на Барак Обама. \r\n2014 г. \r\nСАЩ, Канада и Великобритания отзовават посланиците си от Русия. \r\n2013 г. \r\nТаджикистан става член на Световната търговска организация. \r\n2012 г. \r\nДепутатите от върховния курал на република Тува в състава на Руската Федерация утвърждават Шолбан Кара-оол за глава на републиката за втори мандат. \r\n2008 г. \r\nНа президентски избори, състояли се на този ден, Дмитрий Медведев е избран за третия президент на Руската федерация със 70,28% от подадените гласове \r\n2004 г. \r\nООН оповестява рапорт от оръжейните инспектори, в който те потвърждават, че Ирак със сигурност не е имал никакви оръжия за масово унищожение след 1994. \r\n2000 г. \r\nАугусто Пиночет е освободен от поста президент на Чили. Този пост той заема от декември 1974 г., след свалянето на законното правителство на С. Алиенде чрез военен преврат извършен през септември 1973 г. Преди това, от 1973 г., Пиночет е главнокомандващ сухопътните войски. Той е председател (1973- 1974 г.) на военната хунта извършила преврата.Управлението му се характеризира с бурни темпове в икономическо развитие на Чили и превръщането й в силна страна. \r\n1978 г. \r\nИзстрелян е космическият кораб “Съюз-28” - първия с международен екипаж. \r\n1958 г. \r\nАнглийска експедиция водена от Вивиан Ърнест Фукс първа пресича Антарктида по суша. Фукс е английски полярен изследовател на Гренландия, Африка и Антарктида. Пътят на експедицията е от базата „Шакълтън” в Море Уедъл през Южния полюс до базата „Скот” в Море Рос. \r\n1949 г. \r\nИзвършен е първият околосветски самолетен полет без прекъсване – продължителността му е 94 часа. Самолетът, с който е извършен полета, е наречен “Lucky Lady II” (“B-50 Superfortress”). \r\n1943 г. \r\nВ Торино и Генуа започват всеобщи протестни стачки срещу политиката на Бенито Мусолини. \r\nУправлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е на разстрел от импровизиран съд, с председател партизанския командир Валтер. Трупът му е окачен с главата надолу на една бензиностанция на Пиаца Лорето в Милано. \r\n1941 г. \r\nТурция затваря Дарданелите за чужди кораби. Дарданели е тесен пролив е северозападна Турция, който свързва Егейско с Мраморно море. Проливът е дълъг 61 km, но широк между 1,2 и 6 km. Средната дълбочина е 55 m, а максималната - 82 m. Най-големият град по течението на пролива е Чанаккале. Названието \"Дарданели\" идва от Дардан, древен гръцки град на азиатския му бряг. Според древногръцката митология там паднала Хела, докато минавала заедно с брат си Фрикс пролива на гърба на овен, бягайки от мащехата им Ино. Оттогава той започнал да се наричал Хелеспонт - морето на Хела. Според договор от 1841 г. само турски военни кораби могат да пресичат Дарданелите. По време на Първата световна война за този пролив се водила битка между Турция и Антантата. \r\n1938 г. \r\nЗапочва дело срещу \"дяснотроцкисткия блок\" в Москва, гледано от Военната колегия на Върховния съд на СССР, срещу 21 обвиняеми, сред които Н. Бухарин, А. Риков, Н. Крестински и българинът Кръстьо Раковски. Последният е осъден на 20 години затвор, конфискуване на личното имущество и лишаване от политически права за 52 г. \r\n1933 г. \r\nВ Ню Йорк се състои премиерата на филма “Кинг-Конг”. \r\n1919 г. \r\nВ Москва е открит първият конгрес на Коминтерна. Коминтерна е международна организация на комунистическите партии, създадена по предложение на Ленин. Негов висш орган е конгресът. Между конгресите се ръководи от Изпълнителния комитет на Комунистическия интернационал (ИККИ). Конгресите се провеждат в Москва: I (учредителен) – 1919 г., II – 1920 г., III – 1921 г., IV - 1922 г. Четирите конгреса преминават под ръководството на Ленин, V – 1924 г., VI – 1928 г., VII – 1935 г. Коминтерна е разпусната на 15 май 1943 г. \r\n1900 г.  \r\nОбявява се Положение за устройство на флота, с което се определят за пръв път задачите на Военноморския флот в системата на въоръжените сили. \r\n1878 г. \r\nВъв Виена е постигнато споразумение между Русия и Австро-Унгария относно условията на мирния договор, слагащ край на Руско-турската освободителна война (1877-1878 г.). \r\n1877 г. \r\nИзбирателната комисия в САЩ след дълги дебати за изборните резултати обявява за президент Ръдърфорд Хейс. Случаят е известен като единствения, при който избирателната комисия преразглежда изборни резултати и сама взима решение. Електоралните гласове на 4 щата са предмет на оспорване при изборите. За да се спечели президентството са нужни 185 електорални гласа, Самюел Тидън има 184, а Хейс 165, а оспорваните щати имат 20 гласа. След месеци на преговори и сделки, демократите от Юга получават уверения, че ако Хейс бъде избран той ще изтегли войските от Юга и ще прекрати Възстановяването. Постигната е договореност между тях и Републиканците , кабинетът на Хейс да има поне един представител от Юга и войските да бъдат изтеглени от южните щати , при тези условия той ще стане президент. \r\n1831 г. \r\nВ Москва се състои църковната венчавка на Александър Пушкин и Наталия Гончарова. Пушкин е руски поет, родоначалник на новата руска литература. Едно от стихотворенията, които пише, е причина да бъде изпратен в Екатеринослав. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". В бащиното си имение в с. Михайловское Пушкин пише 4 глави от \"Евгений Онегин\". \r\n1796 г. \r\n26-годишният генерал Наполеон Бонапарт е назначен за командващ френската армия в Италия. \r\n1699 г. \r\nФренският изследовател д’Ибервил открива устието на река Мисисипи, най-голямата река в САЩ (3 950 км, с Мисури на изток - 6 420 км). Реката започва от езерото Итаска (Минесота), минава през Сент Пол, Сент Луис, Ню Орлиънс и се влива в Мексиканския залив чрез широка делта. \r\n1498 г. \r\nВаско да Гама пристига в Мозамбик. Да Гама е португалски мореплавател, който открива морски път от Европа до Индия през нос Добра Надежда през 1498 г. Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града и натоварва корабите си с подправки. През септември 1499 г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, Васко да Гама отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон през 1524 г. По време на тази експедиция основава колонии в Мозамбик, Софала, Кошин и става вицекрал на Португалска Индия (1524 г.). \r\n1353 г. \r\nОсманските турци завладяват голямата черноморска крепост Галиполи, охраняваща най-тясната част от протока, който разделя Азия и Европа. Силно земетресение принуждава жителите и охраната на крепостта да излязат извън нейните стени. Сюлейман с неговия отряд влиза в крепостта и отказва да я върне на ромеите. Контролът над Дарданелите се оказва в османски ръце. Стабилната и трайна изходна база постепенно превръща османските набези за плячка във война за завладяване на балкански територии. На тази дата са родени: \r\n1962 г. \r\nРоден е Джон Бон Джоуви - американски рок-певец, създал едноименната рок-група, китарист и актьор. През 1982 г. той написва първата си песен - \"Runaway\", която става радиохит в Ню Йорк. Джон Бон Джоуви залага на мелодичния рок, който се превръща в запазена марка на групата. Заедно с групата издава албумите: \"7800° Fahrenheit\" (1985 г.), \"Slippery When Wet\", \"New Jersey\" (1988 г.), \"Keep The Faith\",\"Gross Road\", \"This Anin’t A Love Song\",\"Crush\" (2000 г.), \"Bounge\"(2002 г.) \r\n1931 г. \r\nРоден е Михаил Горбачов –последният Генерален секретар на КПСС, първият и последен президент на СССР. Той е човекът, положил началото на перестройката и процесите свързани с нея, довели до разпадането на социалистическата система. През 1946-1950 г. Михаил Горбачов работи като механизатор в МТС в родния си край. Завършва Юридически факултет на Московския държавен университет през 1955 г. и Ставрополския селскостопански институт през 1967 г. От април 1970 г. е първи секретар на Ставрополския краеви комитет на КПСС. Член е на ЦК на КПСС от 1971 г., на Политбюро на ЦК на КПСС от 1980 г. За периода 1978-1985 г. е генерален-секретар на ЦК на КПСС, а от 1985 г. до 1991 г. – секретар. От 1990 г. до 1991 г. той е първият и последен президент на СССР. Основател и ръководител е на фондация \"Горбачов\" за изследване и развитие на демократичните процеси. Получава Нобелова награда за мир през 1990 г. \"Доктор хонорис кауза\" на над 100 университета в света, както и на Софийския университет \"Св. Климент Охридски\" от 2002 г. \r\n1913 г. \r\nРоден е Георги Николаевич Фльоров - руски физик, академик (1968 г.). Завършва Петербургския политехнически институт (1938 г.). Работи в Петербургския физико-технологичен институт (1938-1941 г.), в Института за атомна енергия (1943-1960 г.). Директор е на лабораторията за ядрени реакции в Обединения институт за ядрени изследвания (от 1960 г.). Заедно с Л. И. Русинов доказва, че при делението на урановите ядра се излъчват повече от 2 неутрона (1940 г.). Същата година заедно с К. А. Петържак открива спонтанното деление на тежките ядра. Първи дава идеята за започване на работа по създаване на атомна бомба в СССР и участва в разработването на съветско атомно оръжие. Изследва взаимодействието на сложните ядра и проблемите на синтеза на нови елементи. В ръководената от него лаборатория са синтезирани изотопи на нови трансфермиеви елементи с номера 102-106 и са изучени техните физически и химически свойства. Открити са спонтанно делящите се изомери и явлението изпускане на закъснели протони. Развити са методите за получаване на заредените тежки атоми и са започнати експерименти за синтез на свръхтежки елементи в реакциите с тежки йони. Носител е на много научни награди. Умира през 1990 г. \r\n1900 г. \r\nРоден е Курт Вайл - американски композитор и диригент от немски произход. Световна известност печели с \"Опера за три гроша\" (модернизирана версия на \"Опера на бедните\" от Дж. Гей и Дж. Пепуша по стихове на Б. Брехт, 1928 г.). С нея започва сътрудничеството на Вайл с Брехт. Пише песни и балади за него, по-късно - опери върху неговите либрета (\"Щастливият край\", 1929 г., \"Човекът, който винаги казваше “да\", \"Възход и падение на град Махагони\", 1930 г., мюзикъла \"Седемте смъртни гряха\", 1933 г. и др.). През 1933 г. емигрира в Париж, а през 1935 г. заминава за САЩ, където работи за театрите на Бродуей (Ню Йорк). В мюзикълите си от 40-те години внася социалнокритично съдържание (\"Улична сцена\", 1947 г.,\"Изгубен сред звездите\", 1949 г. и др.). Вайл създава жанра на остросатиричната, злободневна музикална драма. Освен театрална музика, композира оркестрови, камерни, хорови песни, музика за балета, киното и радиото. Творчеството му оказва влияние върху П. Хиндемит, Б. Бритън, Дж. Гершуин и др. Умира на 3 април 1950 г. в Ню Йорк. \r\n1876 г. \r\nРоден е Пий XII - римски папа (от 12 март 1939 г. до 9 октомври 1958 г). Произхожда от семейство на римски юристи и банкери, близки до Ватикана. Завършва право в Римския университет и Григорианския католически университет. През 1901 г. се посвещава на духовната кариера и постъпва като минутант (референт) в държавния секретариат на Ватикана. През 1914 г. става секретар на управлението по църковните въпроси. На 20 април 1917 г. получава епископски сан и е назначен за папски нунций в Мюнхен, а от 1925 г. е нунций в Берлин. През 1929 г. става кардинал, а през 1930 г. държавен секретар на Ватикана. От 1 април 1935 г. е назначен за камерлинг на кардиналската колегия. Съчиненията му са събрани в повече от 20 тома. \r\n1859 г. \r\nРоден е Шолом Алейхем (Шолом Нохумович Рабинович) – еврейски белетрист, хуморист и сатирик. Владее иврит, идиш и руски език. Публикува на иврит от 1879 г. Първите му произведения са повестта “Два камъка” и разказът “Избори” (1883 г.). В творчеството си следва демократичните и просветителските традиции на европейската и руска литература. Автор е на романите: “Сендер Бланк и неговото семейство” (1888 г.), “Йосел Славея” (1889 г.), “Потоп” (1906 г.), “Кървава шега” (1912 г.) и др. В началото на ХХ в. поддържа контакти с Л. Н. Толстой, А. П. Чехов, М. Горки, В. Г. Короленко и др. \r\n1851 г. \r\nРоден е Франц фон Лист - австрийски юрист, специалист в областта на международното и наказателното право. Професор е по наказателно право и гражданско съдопроизводство в Гисен, Марбург, Хале, Берлин. Главен представител е в Германия на Криминалистическата школа, която вижда в престъпниците преди всичко болни хора. Един от основателите е на Международния съюз на криминалистите. Автор е на \"Пособие по германско наказателно право\", \"Народното право\", \"Студии и лекции по наказателно право\" и др. Умира на 21 юни 1919 г. в Зехайм, Австрия. \r\n1824 г. \r\nРоден е Бедржих Сметана - чешки композитор, пианист, диригент и обществен деец. Учи цигулка и пиано от ранно детство. През 1843 г. постъпва в Пражката консерватория като ученик на Йозеф Прокш. През 1856 г. заминава за Гьотеборг (Швеция), където става диригент на симфоничния оркестър. Създава първите си значими произведения: симфоничните поеми “Ричард III” (1858 г.), “Лагерът на Валенщайн” (1859 г.) и “Хакон Ярл” (1861 г.). От 1861 г. възглавява движението за възраждане на националната чешка култура. През 1866 г. завършва втората си опера - “Продадена невеста”. Следват: “Далибор” (1867 г.), “Либуша” (1872 г.) “Двете вдовици” (1874 г.), “Целувката” (1876 г.), “Тайната” (1878 г.), “Дяволската стена” (1882 г.). Автор е на цикъла симфонични поеми “Моята родина”. През 1874 г., когато работи над “Вълтава”, композиторът внезапно оглушава. Въпреки лошото си здравословно състояние до края на живота си успява да завърши цикъла, създава две опери, два струнни квартета и др. \r\n1810 г. \r\nРоден е Лъв XIII - римски папа от 1878 г. до 1903 г. Завършва дипломатическата академия на дворянските свещеници през 1835 г. През 1838 г. става епископ. Работи няколко години в държавния секретариат на Ватикана, който се занимава с външната политика. От 1840 г. до 1846 г. е папски нунций в Белгия и се проявява като добър дипломат. През 1846 г. е назначен за архиепископ в Перуджа, Северна Италия. Защитава активното участие на католиците в политическия живот. За времето на своя понтификат (25 години) Лъв XIII издава рекорден брой енциклики - над 60 в историята на Папството. Създава съществуващата и днес ватиканска банка \"Банко ди Рома\" през 1880 г. Автор е на първата социална енциклика \"Rerum novarum\" (\"За новите неща\") (1891 г.). Получава прозвището \"Кашчей Безсмъртни\", но съвременниците му го наричат още и \"Чиракът на дявола\". Полага усилия за укрепването на връзките с правителствата на Великите сили. По негово време се поставя началото на неотомизма - официална философска доктрина на съвременната католическа църква, изхождаща от учението на Тома Аквински, според който в основата на природата лежи божият разум, създал света от нищо. Материята е само пасивна възможност. От Италия неотомизмът се пренася и в други европейски католически страни, по-късно - и в САЩ. \r\n1760 г. \r\nРоден е Камил Демулен - деец на Великата френска революция, адвокат и публицист. Подготвя и насочва нападението срещу Бастилията и подкрепя революционното движение през 1789 г. Издава редица революционни вестници, които имат голям успех. Гилотиниран е по решение на Революционния трибунал заедно с Ж. Дантон. Съпругата му Люсил (1771-1794 г.) също е екзекутирана. \r\n1459 г. \r\nРоден е Адриан VI (светско име Адриан Дедел) - римски папа (1522-1523 г.). Единственият папа холандец. Професор по теология, след това е ректор на Лувенския университет. От 1507 г. е възпитател на бъдещия император Карл V. Епископ на Тортоза (1516 г.). През 1516 г. папа Лъв Х го назначава за инквизитор на Арагон и Навара. кардинал (1517 г.). След като заема папския престол, започва борба срещу Реформацията, провежда реформи в Римската курия. Помирява император Карл V и френския крал Франсоа I, като ги обединява за общ кръстоносен поход срещу турците. Умира на 14 септември 1523 г. в Рим. На тази дата умират: \r\n1939 г. \r\nУмира Хауърд Картър - английски археолог египтолог. В сътрудничество с лорд Карнарвън през ноември 1922 г. провежда археологически проучвания в Египет и открива гробницата на Тутанкамон. \r\n1895 г. \r\nУмира Исмаил Паша - владетел на Египет (1863-1879 г.). Роден е на 31 декември 1830 г. в Кайро. През 1867 г. получава от турския султан титлата хедив. Разширява автономията на Египет, формално влизащ в състава на Османската империя. Провежда реформи, които спомагат за по-бързото капиталистическо развитие на страната. За реализацията на своите планове прибягва до заеми от европейски държави. Опитва се да влезе в контакт с национално-освободителното движение, с цел да се освободи от финансовия контрол, установен през 1876 г. от европейските държави над Египет, но е отстранен от власт. \r\n1855 г. \r\nУмира Николай I - руски император от 1825 г. Той е от династията Романови. Трети син на Павел I. Получава добро образование и участва в похода на руската армия в Европа (1813-1814 г.). През 1817 г. се жени за пруската принцеса Шарлота, която приема името Александра Фьодоровна. Заема престола след отказа на брат си Константин. Потушава въстанието на декабристите. Царуването на Николай I се характеризира с укрепване на самодържавието и преследване на всякакви стремежи към демокрация и политически свободи. Издава пълен сборник със законите на Руската империя- 45 тома, съдържащи повече от 30 000 законодателни акта от 1649 г. до 1825 г. Потушава Полското въстание през 1830-1831 г., както и революцията в Унгария през 1849 г. Умира по време на обсадата на Севастопол през Кримската война (1853-1856 г.). \r\n1835 г. \r\nУмира Франц I - австрийски монарх (от 1792 г.), император на Австрия (от 1804 г.), от Хабсбургско-Лотарингската династия. Последният император на Свещената Римска империя (1796-1806 г.) под името Франц II. Един от инициаторите за монархическа коалиция против революционна и наполеоновска Франция. През 1810 г. омъжва дъщеря си Мария Луиза за Наполеон I. Един от организаторите на Свещения съюз. Стреми се към усилване на клерикално-феодалния полицейски режим в Австрийската империя. Умира на 12 февруари 1768 г. във Флоренция. \r\n1817 г. \r\nУмира Джакомо Кваренги - архитект, представител на руския класицизъм от ХVIII и началото на ХIХ в. От 1761 г. учи в Рим живопис при А. Р. Менгс и С. Поци. Изучава антична архитектура и работите на Паладио. Първата му значителна работа е Английския дворец в Петерхоф (днес Петродворец, 1781-1794 г., напълно разрушен от немците през 1942 г., дн. възстановен), Асигнационната банка (1783-1790 г.), Ермитажният театър (1783-1787 г.), сградата на Обуховската болница (1782-1787 г., пристроен), Екатерининският институт (1804-1807 г.), конногвардейският манеж (1804-1807 г.), институтът Смолни (1806-1808 г.) - всички в Санкт Петербург. Сградите се отличават с ясна планировка, простота и отчетливост на обемните композиции, пластичност и монументалност на формите, постигната с въвеждането на тържествени колонади, изпъкващи на фона на гладките повърхности на стените. Проектира и строи Александровския дворец (1791-1796 г.) в Царско село (дн. Пушкин). Автор е на много рисунки с туш и акварел (“Михайловският дворец”, “Коломенское”, “Пързаляне по леда на Нева”, “Панорама на Кремъл” и др.). Издава албуми с гравюри, съдържащи неговите проекти на Ермитажния театър и Асигнационната банка (1787 г. и 1791 г..) и първия том на своите проекти (1810 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.02", "title": "Денят 2 март в световната история"}
{"url": "http://www.focus-news.net/news/2019/03/02/2629838/pravoslavnata-tsarkva-otbelyazva-parvata-golyama-zadushnitsa-za-godinata-mesopustna.html", "text": "Днес е първата за годината Задушница - Месопустна. Тя винаги се отбелязва седмица пред началото на Великия пост. Названието идва от позиционирането ѝ спрямо Местни Заговезни, когато с Евангелско четене се припомня картината на Страшния съд. На Задушница се правят раздавки за мъртвите, за да се измоли прошка от Бога. Раздава се варено жито, хляб или пита, вино, плодове, сладкиши или бонбони.  \r\nНа Задушница палим свещи за покойниците и вярваме, че техните души ще бъдат огрявани от Божията милост и любов. Денят на Задушницата е отреден за молитва за починалите ни близки. На този ден светата Православна Църква е отредила да бъдем особено усърдни в молитвите си за успокоение на починалите. По този повод във всички епархии на Българската православна църква се отслужва заупокойна света Литургия и се прави общ помен за покойните. Отслужват се заупокойни служби или панихиди.  \r\nНа Задушница се правят помени. Те могат да бъдат извършени на гроба, в храм или у дома. На Задушница православните християни посещават гробовете на своите близки. Задушниците винаги са в събота, защото в седмичния празничен цикъл църквата е определила съботата за ден на покойните.", "date": "2019.03.02", "title": "Православната църква отбелязва първата голяма Задушница за годината - Месопустна"}
{"url": "http://www.focus-news.net/news/2019/03/02/2629852/yambol-dvadesetoto-yubileyno-izdanie-na-festivala-kukerlandiya-shte-se-provede-v-grada.html", "text": "На 2 и 3 март въздухът над Ямбол ще кънти от звука на над 30 000 звънци, хлопки и чанове. Двадесетото юбилейно издание на фестивала „Кукерландия“ събира близо 90 групи от страната и гости от чужбина. Парадът на маскираните е в двата почивни дни, като дефилетата стартират от 10.00 часа и ще продължат до късните следобедни часове. Това съобщиха от пресцентъра на  Община Ямбол . \r\nЗа поредна година Ямбол приковава интерес със зрелищно кукерско сборище. Хиляди и хиляди страшилища прииждат в Градския парк, превърнат в „Кукерград“, като богатството на маскарадните традиции представят групи от цели 17 области в страната. Картата на България очертават участниците от гр. Кула, Видинско до Малко Търново, Бургаско; от с. Ключ, Петричко на югозападната ни граница до с. Кайнарджа, Силистренско. Както всяка година, има и нови участници – цели 22 групи от общо 87 записали се. Сред тях са: сурвакарите от пернишките села Садовик и Ярджиловци, „къпачите“ от Северозапада (гр. Кула), кукерите от Войнягово (Карловско), от Горна Василица (община Костенец), от Пъдарево (община Котел) и с. Кайнарджа (Силистренско), джамалите от Тулово (община Мъглиж), мечкарите от с. Пиперков чифлик (Кюстендилско) и мн. други. \r\nЗемята на кукерите, Ямболско, е представена от най-много групи – общо 23, от общините Ямбол, „Тунджа“, Стралджа и Елхово.  \r\nОсвен пред авторитетното 7-членно жури от фолклористи и етнографи, групите ще се представят и на Втора сцена, където основен мерител за атрактивността им са аплодисментите на публиката. Наречена „Шоу в Кукерово“, втората гореща точка на фестивала провокира изяви в по-освободени форми и неочаквани импровизации. \r\nХХ Международен маскараден фестивал „Кукерландия“ – Ямбол `2019 стартира на 28 февруари, четвъртък и в продължение на четири дни предлага пищен букет от концерти, дефилета, изложби и базари. Организатор е община Ямбол. Събитието се провежда под патронажа на министъра на туризма Николина Ангелкова.", "date": "2019.03.02", "title": "Ямбол: Двадесетото юбилейно издание на фестивала „Кукерландия“ ще се проведе в града"}
{"url": "http://www.focus-news.net/news/2019/03/02/2629851/ruse-narodnite-predstaviteli-ot-gerb-v-19-i-mir-ruse-shte-uchastvat-v-chestvane-po-povod-osvobozhdenieto-v-byala.html", "text": "Народните представители от ГЕРБ в 19-и МИР – Русе ще участват в тържественото честване по повод 142 години от Освобождението в Бяла и 141 години от Освобождението. Събитието ще се състои от 18.50 часа на площад „Екзарх Йосиф I“. Това съобщиха от пресцентъра на  ПП ГЕРБ . За участие е поканен Председателят на 44-то Народното събрание г-жа Цвета Караянчева. \r\nПо традиция ще бъдат положени венци пред Паметника на загиналите във войните герои и воини на площад „Екзарх Йосиф”, след което ще се проведе тържествена вечерна проверка и отдаване на почест към освободителите и създателите на българската държава от представителни блокове на Националния военен университет „Васил Левски“ - Велико Търново. После площад „Екзарх Йосиф I” ще бъде озарен от светлините от разноцветна заря.", "date": "2019.03.02", "title": "Русе: Народните представители от ГЕРБ в 19-и МИР – Русе ще участват в честване по повод Освобождението в Бяла"}
{"url": "http://www.focus-news.net/news/2019/03/02/2629845/sofiya-belogradchishkiyat-episkop-polikarp-shte-otsluzhi-zaupokoyna-sveta-liturgiya-v-hram-sv-arhangel-mihail-v-malashevskiya-grobishten-park.html", "text": "Белоградчишкият епископ Поликарп - викарий на Софийския митрополит, ще отслужи заупокойна света Литургия в храм „Св. Архангел Михаил“ в Малашевския гробищен парк, предаде репортер на  Агенция „Фокус“ . \r\nНикола ПЕТКОВ", "date": "2019.03.02", "title": "София: Белоградчишкият епископ Поликарп ще отслужи заупокойна света Литургия в храм „Св. Архангел Михаил“ в Малашевския гробищен парк"}
{"url": "http://www.focus-news.net/news/2019/03/02/2629854/sofiya-do-15-mart-se-vavezhda-vremenna-organizatsiya-na-dvizhenieto-po-ul-sv-georgi-sofiyski-ul-yakov-kraykov-i-bul-gen-eduard-i-totleben-za-rekonstruktsiya-na-ulichni-vodoprovodi.html", "text": "До 15 март се въвежда временна организация на движение във връзка с реконструкция на водопровод по ул. „Св. Георги Софийски“. Това съобщиха от пресцентъра на  Столична община . Забранява се влизането на пътни превозни средства по южното локално пътно платно на бул. „Ген. Едуард И. Тотлебен“ между ул. „Виктор Григорович“ и бул. „Пенчо Славейков“. Забранява се престоят и паркирането на бул. „Пенчо Славейков“ на 40 м преди ул. „Абоба“ в посока бул. „Прага“.  \r\nДо 24.00 часа на 15 март се закриват местата за почасово платено паркиране по южното локално пътно платно на бул. „Ген. Едуард И. Тотлебен“ между бул. „Акад. Иван Е. Гешов“ и ул. „Богдановец“ и на бул. „Пенчо Славейков“ на 40 м преди ул. „Абоба“ в посока бул. „Прага“.  \r\nПроменя се маршрутът на автобусна линия № 604 в посока УМБАЛСМ „Пирогов” - от бул. „Акад. Иван Е. Гешов” автобусите продължават по централното пътно платно на бул. „Ген. Едуард И. Тотлебен”, надясно по бул. „Пенчо Славейков”, надясно по ул „Св. Георги Софийски” и по маршрута до гара „Искър”.  \r\nЗакрива се автобусни спирки в южното локално пътно платно на бул. „Ген. Едуард И. Тотлебен” с код 0394 „бул. Цар Борис ІІІ” и с код 0760 „УМБАЛСМ Пиротов”.  \r\nРазкрива се временна автобусна спирка „УМБАЛСМ Пирогов” на бул. „Пенчо Славейков” на 40 м преди ул. „Абоба” в посока бул. „Прага“; В променения участък автобусите от автобусна линия № 604 ще спират на автобусна спирка с код 0392 „бул. Цар Борис ІІІ” на бул. „Цар Борис ІІІ” по маршрута на А№№ 74 и 260.", "date": "2019.03.02", "title": "София: До 15 март се въвежда временна организация на движението по ул. „Св. Георги Софийски“, ул. „Яков Крайков“ и бул. „Ген. Едуард И. Тотлебен“ за реконструкция на улични водопроводи"}
{"url": "http://www.focus-news.net/news/2019/03/02/2629855/v-smolyan-shte-se-provede-turnir-po-tenis-za-kupata-na-kmeta.html", "text": "За втора поредна година община Смолян организира турнир по тенис за „Купата на Кмета”. Това съобщиха от пресцентъра на Община Смолян. Спортното събитие, посветено на Националния празник - 3 март, ще се проведе на 2 и 3 март в Спортната зала „Величко Чолаков”. Началото на срещите е от 10.00 часа. \r\nС програмата на срещите желаещите могат да се запознаят във фоайето на Спортната зала. Миналата година в турнира участваха 32-ма състезатели, а Атанас Тунев спечели „Купата на Кмета”.", "date": "2019.03.02", "title": "В Смолян ще се проведе турнир по тенис за „Купата на кмета”"}
{"url": "http://www.focus-news.net/news/2019/03/02/2629857/blagoevgrad-v-istoricheskiya-muzey-v-petrich-shte-bade-otkrita-fotodokumentalna-izlozhba-141-godini-ot-osvobozhdenieto-na-balgariya.html", "text": "В Историческия музей в Петрич ще бъде открита фотодокументална изложба „141 години от освобождението на България“. Това съобщиха от пресцентъра на  Общината . Събитието е част от програмата, с която градът ще посрещне Деня на Освобождението. \r\nВ самия ден, 3 март, от 11.00 часа пред паметник „Загинали за Родината“ ще бъде изнесена програма от ученици на Първо основно училище „Кочо Мавродиев“ - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица“ под надслов „За теб, Българийо“. От 15.00 часа в квартален клуб „Дълбошница“ ще се проведе литературно четене „За род и Родина“, съвместна инициатива на Народно читалище „Братя Миладинови - 1914“ и клуб на пенсионера кв. „Дълбошница“.  \r\nВ празничния 3 март в къща „Ванга“, Национален парк-музей „Самуилова крепост“ и централна зала на Историческия музей входът за посетители ще бъде свободен. Община Петрич кани всички жители да се присъединят към проявите за Националния празник на България.", "date": "2019.03.02", "title": "Благоевград:  В Историческия музей в Петрич ще бъде открита фотодокументална изложба „141 години от освобождението на България“"}
{"url": "http://www.focus-news.net/news/2019/03/02/2629860/sofiya-obshtinskite-muzei-galerii-i-zoologicheskata-gradina-shte-rabotyat-s-vhod-svoboden-po-povod-3-mart.html", "text": "По повод 3 март – Национален празник на Република България – общинските музеи, галерии и Зоологическата градина ще работят с вход свободен. Това съобщиха от пресцентъра на  Столична община . \r\nНа 3 март се навършват 141 години от Освобождението на България. С безплатен достъп ще работят Регионалният исторически музей – София, Софийската градска художествена галерия и парк-музей „Врана“. \r\nГостите на Музея за история на София ще могат да разгледат безплатно постоянната и временната експозиция в сградата на пл. „Бански“ № 1, както и археологическото ниво под базиликата „Света София“", "date": "2019.03.02", "title": "София: Общинските музеи, галерии и Зоологическата градина ще работят с вход свободен по повод 3 март"}
{"url": "http://www.focus-news.net/news/2019/03/02/2629859/blagoevgrad-s-moleben-i-polagane-na-ventsi-v-gotse-delchev-zapochva-tarzhestvenata-programa-za-natsionalniya-praznik-na-balgariya.html", "text": "С молебен и полагане на венци в Гоце Делчев започва тържествената програма за Националния празник на България. Това съобщиха от пресцентъра на  Общината . От 17.00 часа Негово високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. След това, в 17.30 часа, ще бъдат положени венци и цветя по повод 141-вата годишнина от Освобождението на България. Церемонията ще се състои пред паметника на загиналите във войните, който се намира на ул. „Александър Стамболийски” в град Гоце Делчев. На церемонията ще присъства ръководството на община Гоце Делчев, представители на политически партии, институции, неправителствени организации и учебните заведения в града.", "date": "2019.03.02", "title": "Благоевград: С молебен и полагане на венци в Гоце Делчев започва тържествената програма за Националния празник на България"}
{"url": "http://www.focus-news.net/news/2019/03/02/2629856/sliven-dopalnitelni-avtobusi-shte-ima-za-golyama-zadushnitsa.html", "text": "Допълнителни автобуси ще има за Голяма задушница в Сливен, това съобщиха от  Община Сливен . \r\nЩе се извършват допълнителни курсове на автобусите до парк „Нови гробища“ от спирка „Център“ и по линия № 24, както следва: С маршрути: \r\n– от спирка „Център“: бул. „Стефан Караджа“, бул. „Братя Миладинови“, бул. „Бургаско шосе“, Нови гробища /сп. „Централен паркинг“ и спирка до нов южен портал/ и обратно; \r\n– от пл. „Стоил войвода“ /Текстилен техникум/ л. №24: ул. „Великокняжевска“, ул. „Г.Раковски“, бул. „Панайот Хитов“, бул. „Стефан Стамболов“, бул. „Бургаско шосе“, Нови гробища /сп. „Централен паркинг“ и спирка до нов южен портал/ и обратно. С часове на тръгване: \r\nОт център: 7:30 ч., 7:45 ч., 8:00 ч., 8:15 ч., 8:30 ч., 8:45 ч., 9:00 ч., 9:15 ч., 9:30 ч., 9:45 ч., 10:00 ч., 10:15 ч., 10:30 ч., 10:45 ч., 11:00 ч., 11:15 ч., 11:30 ч., 11:45 ч., 12:00 ч., 12:15 ч. \r\nОт Нови гробища за център: 7:45 ч., 8:15 ч., 8:45 ч., 9:15 ч., 9:30 ч., 9:45 ч., 10:00 ч., 10:15 ч., 10:30 ч, 10:45 ч., 11:00 ч., 11:15 ч., 11:30 ч., 11:45 ч., 12:00 ч., 12:15 ч., 12:30 ч. \r\nОт Професионалната гимназия по текстил: 7:20 ч., 7:40 ч., 8:00 ч., 8:20 ч., 8:40 ч., 9:00 ч., 9:20 ч., 9:40 ч., 10:00 ч., 10:20 ч., 10:40 ч., 11:00 ч., 11:20 ч., 11:40 ч., 12:00 ч., 12:20 ч., 12:40 ч., 13:00 ч. \r\nОт Нови гробища за Професионалната гимназия по текстил: 7:50 ч., 8:10 ч., 8:30 ч., 8:50 ч., 9:10 ч., 9:30 ч., 9:50 ч., 10:10 ч., 10:30 ч., 10:50 ч., 11:10 ч., 11:30 ч., 11:50 ч., 12:10 ч., 12:30 ч., 12:50 ч., 13:10 ч., 13:30 ч.", "date": "2019.03.02", "title": "Сливен: Допълнителни автобуси ще има за Голяма задушница"}
{"url": "http://www.focus-news.net/news/2019/03/02/2629862/tsgm-sinya-i-zelena-zoni-za-pochasovo-plateno-parkirane-nyama-da-rabotyat-v-ponedelnik-4-mart.html", "text": "Във връзка с Националния празник на България - 3-ти март, зоните за почасово платено паркиране „Синя“ и „Зелена“ няма да работят в понеделник - 4 март. Това съобщиха от  „Центъра за градска мобилност“ ЕАД . Днес „Синя“ зона ще работи с обичайното си работно време в часовия диапазон от 08.30 до 18.00 часа.", "date": "2019.03.02", "title": "ЦГМ: „Синя“ и „Зелена“ зони за почасово платено паркиране няма да работят в понеделник - 4 март"}
{"url": "http://www.focus-news.net/news/2019/03/02/2629849/stolichna-obshtina-puska-dopalnitelen-transport-za-zadushnitsa.html", "text": "Във връзка с възпоменанието Задушница се осигурява допълнително транспортно обслужване. Това съобщиха от пресцентъра на  Столична община . Допълнителният транспортни линии са както следва:  \r\nРазкрива се временна трамвайна линия с маршрут: ж.к. „Борово“ - кв. „Орландовци“. Разкрива се и временна автобусна линия № 18А с маршрут: автостанция „Орландовци“ - гробищен парк „Малашевски гробища“ по маршрута на автобусна линия № 18.  \r\nВременна автобусна линия № 79А с маршрут: надлез „Надежда“, ул. „История Славянобългарска“, ул. „Индустриална“, ул. „Константин Стоилов“, бул. „Ген. Данаил Николаев“, бул. „Ген. Владимир Вазов“, ул. „Тодорини кукли“, ул. „Река Велека“ и по бул. „Ген. Владимир Вазов“ по маршрута двупосочно.  \r\nВременна автобусна линия № 86А с маршрут: АТ „Малашевци“, ул. „Резбарска“, пл. „Сточна гара“, бул. „Сливница“, обратен завой на ул. „Опълченска“ и по маршрута, двупосочно.  \r\nВременна автобусна линия № 83А с маршрут – от Зоопарка по маршрута на автобусна линия № 83 до бул. „Ломско шосе“, наляво по бул. „Ломско шосе“, наляво по ул. „Бели Дунав“ и по ул. „Хан Кубрат“ по маршрута двупосочно.  \r\nВременна автобусна линия № 90А с маршрут: автостанция „Изток“, бул. „Ботевградско шосе“, ул. „Александър Екзарх“, ул. „Река Велека“, ул. „Васил Кънчев“ до гробищен парк „Малашевски гробища“.  \r\nВременна автобусна линия № 108А с маршрут: от ж.к. „Люлин - 5“ по стария маршрут на автобусна линия № 108 (в посока ул. „Бели Дунав“ – от бул. „Сливница“ по ул. „Адам Мицкевич“) до ул. „Бели Дунав“, надясно по ул. „Хан Кубрат“, наляво по ул. „Христо Силянов“, наляво по бул. „Ломско шосе“, наляво по ул. „Бели Дунав“ и по ул. „Хан Кубрат“ по маршрута, двупосочно.  \r\nЗа паркиране около гробищните комплекси, се определят съответно:  \r\n- в района на Централни гробища - по платната на ул. „История Славянобългарска“ (старо име ул. „202“) и ул. „Заводска“;  \r\n- в района на гробища „Бакърена фабрика” - по платната под подлеза на ул.„Адам Мицкевич“;  \r\n- в района на гробища „Малашевци“ - по платната на ул. „Резбарска“ между ул. „Васил Кънчев“ и бул. „Ген. Владимир Вазов“, както и пред централния вход на ул. „Жак Дюкло“.", "date": "2019.03.02", "title": "Столична община пуска допълнителен транспорт за Задушница"}
{"url": "http://www.focus-news.net/news/2019/03/02/2629863/blagoevgrad-desetki-zhiteli-na-petrich-se-sabraha-na-protest-v-zashtita-na-otets-angel-kochev.html", "text": "Десетки жители на Петрич се събраха на протест в защита на отец Ангел Кочев, предаде репортер на  Радио „Фокус“ - Пирин . Хората са подкрепени от кмета на Общината Димитър Бръчков, народния представител Георги Динев и зам. областния управител Антоанета Янчева. Хората са недоволни от решението на Неврокопска митрополия, да бъде сменен дългогодишният архиерейски наместник на Петричка духовна околия Ангел Кочев. „Фокус“ припомня , че в началото на тази седмица започна подписка в подкрепа на отец Кочев. Освен това Димитър Бръчков, кмет на Община Петрич, Георги Динев, народен представител в 44-тото НС, Антоанета Янчева, заместник областен управител на област Благоевград и Георги Тренчев, председател на Общински съвет - Петрич изпратиха отворено писмо до Негово Светейшество Патриарх Неофит и Светия синод на БПЦ във връзка със ситуацията и появилото се напрежение след взетото решение. \r\nЛивия НИНОВА", "date": "2019.03.02", "title": "Благоевград: Десетки жители на Петрич се събраха на протест в защита на отец Ангел Кочев"}
{"url": "http://www.focus-news.net/news/2019/03/02/2629865/veliko-tarnovo-ogranicheno-e-dvizhenieto-na-avtomobili-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Сухи са пътните настилки в града, предаде репортер на  Радио „Фокус“ – Велико Търново . Времето е предимно облачно. Температурата на въздуха е 6 градуса. Трафикът е покоен.  \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.02", "title": "Велико Търново: Ограничено е движението на автомобили над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/03/02/2629864/sport-kalyari-pobedi-inter-s-21-v-mach-ot-26-iya-krag-na-italianskata-seriya-a.html", "text": "Футбол: Каляри победи Интер с 2:1 в мач от 26-ия кръг на италианската Серия „А“. Резултатът бе оформен още през първото полувреме, като Иван Перишич от Интер си отбеляза автогол, а за Каляри точен бе и Леонардо. За Интер голът бе дело на Мартинес. Кирил Десподов влезе в игра в 81-ата минута на мястото на Жоао Педро.  Интер заема третото място във временното класиране с 47 точки, следван от Милан, който има 45 точки и мач по-малко. Каляри е 14-ти с 27 точки.", "date": "2019.03.02", "title": "Спорт: Каляри победи Интер с 2:1 в мач от 26-ия кръг на италианската Серия „А“"}
{"url": "http://www.focus-news.net/news/2019/03/02/2629866/plovdiv-povishena-e-opasnostta-ot-padashti-kamani-po-patishtata-bachkovo-narechenski-bani-krichim-stamboliyski-i-yugovsko-hanche-laki-zdravets.html", "text": "Нормално се осъществява трафикът по основните направления на територията на Пловдивска област. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“. Пътните настилки на територията на областта са сухи и проходими. Забранено е движението на камиони над 12 тона през прохода Троян - Кърнаре. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. \r\nДвижението на територията на град Пловдив се извършва без затруднения. Интензивен автомобилен трафик се отчита в централната градска част. Пътните настилки на територията на града са сухи и нормално проходими. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града заради полагане на топлопровод. Промените касаят само маршрута на автобусните линии №10 и 15, като движението на останалите моторни превозни средства трябва да се извършва с повишено внимание. \r\nТони МИХАЙЛОВ", "date": "2019.03.02", "title": "Пловдив: Повишена е опасността от падащи камъни по пътищата Бачково - Нареченски бани, Кричим - Стамболийски и Юговско ханче - Лъки - Здравец"}
{"url": "http://www.focus-news.net/news/2019/03/02/2629853/stara-zagora-shte-badat-osigureni-dopalnitelni-avtobusi-do-grobishteto-za-zadushnitsa.html", "text": "По разпореждане на кмета на Стара Загора Живко Тодоров, за оптималното транспортно обслужване на гражданите за възпоменанието Задушница фирма „Тролейбусни и автобусни превози” ЕООД ще осигури допълнителни автобуси до Гробищен парк. Това съобщиха от пресцентъра на  Общината . По линия № 17 – кв. „Три чучура – север” – Гробищен парк, автобусите ще се движат през интервал от 15 минути от 06.10 до 15.00 часа. По направление кв. „Железник” – Гробищен парк автобусите ще се движат през интервал от 30 минути от 06.10 до 14.00 часа.", "date": "2019.03.02", "title": "Стара Загора: Ще бъдат осигурени  допълнителни автобуси до гробището за Задушница"}
{"url": "http://www.focus-news.net/news/2019/03/02/2629867/gabrovo-po-visokite-i-usoyni-mesta-v-oblastta-ima-mokri-i-zaledeni-uchastatsi-nastilkite-sa-obraboteni.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. По високите и усойни места има мокри и заледени участъци. Времето е предимно слънчево. Температурата е 6 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.02", "title": "Габрово: По високите и усойни места в областта има мокри и заледени участъци, настилките са обработени"}
{"url": "http://www.focus-news.net/news/2019/03/02/2629868/burgas-patnite-nastilki-na-teritoriyata-na-oblastta-sa-suhi-vsichki-patishta-sa-prohodimi.html", "text": "Движението в областта се извършва нормално. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи, пътищата са нормално проходими, а температурите са положителни. \r\nВ град Бургас движението се осъществява нормално по улиците „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към жк. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. \r\nМария КУРТЕВА", "date": "2019.03.02", "title": "Бургас: Пътните настилки на територията на областта са сухи, всички пътища са проходими"}
{"url": "http://www.focus-news.net/news/2019/03/02/2629870/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Без проблеми се осъществява преминаването на автомобили през ГКПП „Кулата“ и ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония трафикът се извършва без забавяния. \r\nДенис НИКИФОРОВ", "date": "2019.03.02", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2019/03/02/2629872/shumen-politsiyata-predpriema-merki-za-patna-bezopasnost-i-opazvane-na-obshtestveniya-red-prez-pochivnite-dni.html", "text": "Служители на „Охранителна полиция“ и „ Пътна полиция“ в ОДМВР - Шумен са  ангажирани в опазването на обществения ред и мерките за пътна безопасност по време на почивните дни и Националния празник –  Трети март. Това съобщиха от  ОДМВР - Шумен . Засилено ще бъде полицейското присъствие на места с очаквано струпване на хора като автогари, гари и пазари. В четирите полицейски управления в област Шумен има дежурни групи и те работят при сигнали от граждани за произшествия и инциденти. Създадена е организация за опазване на обществения ред преди, по време и след празниците в района на жп гарата и автогарата предвид интензивното придвижване на пътници. Съобразно изискванията на Закона за оръжията, боеприпасите, взривните вещества и пиротехническите изделия се завишава контролът при транспортирането, законната употреба и съхранението на взривни вещества, огнестрелно оръжие, боеприпаси и пиротехнически средства с цел недопускане на инциденти. При необходимост ще се взаимодейства с териториалните структури на Регионална дирекция „Пожарна безопасност и защита на населението“.  \r\nЗа дните с очаквана най-висока интензивност на движението по пътищата – 3 март и 4 март, са планирани специализирани операции за безопасно движение. Полицейски сили ще извършват контрол по главните пътища в региона, на АМ „Хемус“, на входните и изходните артерии на големи населени места и в районите с концентрация на пътни произшествия в областта.   \r\nПолицаите ще извършват проверки за правоспособността на водачите, употреба на алкохол и наркотични вещества. При произшествия, инциденти или извършени престъпления гражданите трябва да подават сигнали на телефон 112 или в близкото полицейско управление.", "date": "2019.03.02", "title": "Шумен: Полицията предприема мерки за пътна безопасност и опазване на обществения ред през почивните дни"}
{"url": "http://www.focus-news.net/news/2019/03/02/2629874/burgas-peshehodets-e-blasnat-ot-avtomobil-na-peshehodna-pateka-na-ulitsa-uilyam-gladston.html", "text": "Пешеходец е блъснат от автомобил на улица „Уилям Гладстон“ в Бургас. Това съобщиха за  Радио „Фокус“ – Бургас  от ОДМВР - Бургас. Пешеходецът е блъснат на пешеходна пътека, а инцидентът е станал преди минути.  \r\nОчаквайте подробности. \r\nМария КУРТЕВА", "date": "2019.03.02", "title": "Бургас: Пешеходец е блъснат от автомобил на пешеходна пътека на улица „Уилям Гладстон“"}
{"url": "http://www.focus-news.net/news/2019/03/02/2629858/shumen-dopalnitelni-avtobusi-shte-badat-osigureni-za-zadushnitsa.html", "text": "Допълнителни автобуси по линия №14 ще бъдат осигурени за Голяма задушница от „Шумен – пътнически автотранспорт“ ООД. Това съобщиха от  Община Шумен . От 6.50 часа до 12.00 часа автобусите ще се движат през интервал от 15 – 20 минути при наличие на пътници. При заявено желание от страна на гражданите, автобус № 7, който обслужва „Дивдядово“, ще пътува до Гробищния парк в квартала. Създадена е временната организация на движението в района на Гробищния парк в Шумен и от общинската администрация се обръщат с молба към гражданите да спазват въведените ограничения.", "date": "2019.03.02", "title": "Шумен: Допълнителни автобуси ще бъдат осигурени за Задушница"}
{"url": "http://www.focus-news.net/news/2019/03/02/2629873/sofiya-130-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "130 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.03.02", "title": "София: 130 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/03/02/2629871/otets-anton-slavkov-hram-sv-paraskeva-smisalat-na-zadushnitsa-e-s-molitva-da-izprosim-ot-boga-proshka-za-sagresheniyata-na-pochinalite-ni-blizki.html", "text": "Основният смисъл на Задушница, както ни учи Светата Църква, е да се помолим за нашите близки, роднини, познати, които през живота си не са успели да донесат достойни за покаяние плодове, с нашата молитва да изпросим от Бога прошка за волните и неволните им съгрешения.  Това каза в интервю за  Радио „Фокус“  отец Антон Славков, свещенослужител в храм „Св. Параскева” в Плевен по повод Голяма Задушница. Той обясни, че Задушницата е установена още от първите векове на християнството, като по традиция се отдава почит на починалите близки. „Най-същественото при Задушницата е Светата Литургия. Тогава се извършва Света заупокойна Литургия, след което се извършва всеобща панихида, което е един вид съкратено катехизическо богослужение. Чете се Евангелие, говори се за безсмъртието на душата, за живот в бъдещия век. Молитвата е най-същественото нещо, а не трапезата“, посочи отец Антон. Той допълни, че на Задушница вярващите могат да посетят храма, да запалят свещ и да се помолят за душите на техните близки и познати.  \r\nВиолета КРЪСТЕВА", "date": "2019.03.02", "title": "Отец Антон Славков, храм „Св. Параскева“: Смисълът на Задушница е с молитва да изпросим от Бога прошка за съгрешенията на починалите ни близки"}
{"url": "http://www.focus-news.net/news/2019/03/02/2629861/rse-makedoniya-stevo-pendarovski-se-vklyuchva-za-vtori-pat-v-prezidentskata-nadprevara.html", "text": "Стево Пендаровски се включва за втори път в президентската надпревара. Той беше кандидат на СДСМ за президент преди пет години. Тогава той загуби от сегашния държавен глава Георги Иванов, който спечели около 130 000 гласа повече, пише на своята страница македонската редакция на радио  “Свободна Европа“ .  \r\nСлед като първо се консултира с ръководството на партията, а след това и с други коалиционни партньори, премиерът Зоран Заев заяви, че Стево Пендаровски е консенсусен кандидат за президент, подкрепен от 31 партии. \r\nЗад него застават от СДСМ, тяхната коалиция, правителствена коалиция и няколко други партии. След близо два часа в пътък късно вечерта премиерът и лидер на СДСМ Зоран Заев, придружен от други партийни лидери, заяви, че всички стоят зад Пендаровски. \r\n„Стево е човек, който отдавна е взел решение да се придвижи напред, а не назад. Той избра гражданите. Много съм благодарен за качествата на другите фаворити  - Радмила Шекеринска, Оливер Спасовски, Никола Димитров и други. Важни фигури, локомотиви в правителството, които решиха да работят в правителството за реформите, за гражданите. Те решиха да дадат предимство на Стево Пендаровски ”, каза Заев. \r\nПендаровски стана кандидат след консултациите на Заев с лидера на ДСИ Али Ахмети и други партийни лидери. Ахмети още от предишните президентски избори настояваше за консенсусен кандидат за президент, но тогава не постигнаха съгласие  с партньорите от тогавашното коалиционно правителство ВМРО-ДПМНЕ. \r\nВъпреки консенсуса на партийните лидери, решението ще стане окончателно в неделя, когато СДСМ ще го потвърди на партийния конгрес. Има няколко варианта: първото е, че ръководството на партията ще предложи на конгреса да избере Пендаровски и делегатите да се споразумеят, вариант, при който няма да има гласуване за останалите кандидати. Втората възможност е конгресът да не приеме такова предложение и в този случай ще е необходимо да се вземе решение и между други кандидати, които бъдат предложени от общинските структури на партията. \r\nПреди пет години веднага след затварянето на избирателните секции, без да са ясни резултатите, Заев, тогава като лидер на опозицията, заяви, че не признава изборния процес, заявявайки, че е имало неправомерно поведение, измами и натиск и настоява за  техническо правителство. Десет месеца по-късно, през февруари 2015 г., Заев започва да публикува така наречените „опозиционни бомби“. \r\nПет години по-късно, след втория мандат на Иванов, за позицията му се състезават  няколко кандидати. Засега сигурен кандидат в надпреварата е независимата  професор Гордана Силяновска - Давкова, която е подкрепена от  ВМРО-ДПМНЕ, но въпреки това се налага да събира подписи. Събирането на подпис върви успешно и е сигурно, че тя ще влезе в надпреварата. Ще се опита и бившия директор на държавния архив Филип Петровски и бившия посланик Блерим Река, който ще бъде подкрепен от Алианса на албанците и Беса, а подписи събираше и депутатът Амди Байрами, който обаче заяви, че ще оттегли кандидатурата си и ще даде подкрепата на Пендаровски. Останалите имат срок до 9 март да съберат необходимите 10 000 подписа. Кандидатите в Държавната избирателна комисия трябва да подадат заявления за участие в изборите не по-късно от 21 март, а предизборната кампания трябва да започне на 1 април.  Юлиян Марков", "date": "2019.03.02", "title": "РСЕ (Македония): Стево Пендаровски се включва за втори път в президентската надпревара"}
{"url": "http://www.focus-news.net/news/2019/03/02/2629875/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите варират от минус 5 до плюс 2-3 градуса. По върховете духа силен вятър и има мъгла, в по-ниските части на планините е слаб до умерен. Пистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.02", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/02/2629878/volen-siderov-ataka-sazhalyavam-che-vmro-tragna-da-raztsepva-koalitsiyata-obedineni-patrioti.html", "text": "Съжалявам, че ВМРО тръгна да разцепва коалицията „Обединени патриоти“. Това каза каза лидерът на ПП „Атака“ и председател на ПГ на „Обединени патриоти“ в предаването  „Събуди се“  по  Нова телевизия .  \r\nОт моя страна няма никакви знаци или действия за край на коалицията „Обединени патриоти“, мотор за създаването на която съм бил през 2016 г. Успехът ѝ беше, че изместихме ДПС и от трета политическа сила в парламента, стана четвърта. От страна на ВМРО и НФСБ има действия - номинации на водачи и заявка вече от ВМРО ще участват самостоятелно на изборите. Съжалявам, че ВМРО тръгна да разцепва тази коалиция, но така са решили, имат това право, могат да го направят, заяви лидерът на ПП „Атака“.  \r\nЗа мен е важно както и да се явим на изборите, да дадем уверенията, че управленската програма на правителството, която сме поели ангажимент да я свършим до край, и да не свързваме автоматично евроизборите с управлението на правителството.За съжаление не го виждам от другите партии, коментира той.  \r\nСидеров коментира и писмото от НФСБ към ВМРО, за което стана ясно в петък. В него от НФСБ предлагат да се върнат на масата за преговори, след като от ВМРО решиха, че ще се явяват самостоятелно на евроизборите.  Попитан защо той не е бил поканен, той заяви: „Може да не ме харесват вече”. \r\nПо думите му нещата трябва да се решават по мъжки, а не с писма в стил „прелъстена и изоставена ученичка“. \r\nНикога не съм искал да водя листата за европейските избори, това е спекулация. Десетки пъти отрекох пред медии, че съм предлагал -  такова нещо въобще не е ставало никога. Това, което е ясно като номинация са Г-н Симеонов от НФСБ и Джамбазки от ВМРО, макар че не е ясно за каква евролиста, каза още лидерът на ПП „Атака“.", "date": "2019.03.02", "title": "Волен Сидеров, „Атака“: Съжалявам, че ВМРО тръгна да разцепва коалицията „Обединени патриоти“"}
{"url": "http://www.focus-news.net/news/2019/03/02/2629880/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-v-prohoda-predel.html", "text": "Повишена е опасността от падащи камъни в района на Кресненското дефиле и в прохода Предел. Това съобщиха за  Радио „Фокус“ – Пирин  от Областно пътно управление – Благоевград. Пътните настилки в областта са проходими при зимни условия. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Ограничено е преминаването на всички моторни превозни средства по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линия София – Кулата. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба.  \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.02", "title": "Благоевград: Повишена е опасността от падащи камъни в района на Кресненското дефиле и в прохода Предел"}
{"url": "http://www.focus-news.net/news/2019/03/02/2629881/sport-tsitsipas-se-klasira-za-finala-v-dubay-shte-debyutira-v-top-10.html", "text": "Тенис: Стефанос Циципас ще дебютира в „Топ 10“ на ранглистата при следващото ѝ обновяване в понеделник! 20-годишният гръцки тенисист постигна това, след като се класира за финала на турнира в Дубай, който е от категория Ей-Ти-Пи 500.  \r\nЦиципас се наложи с 4:6, 7:6, 7:6 над Гаел Монфис и за втора поредна седмица ще играе за трофей, като преди 6 дни вдигна титлата от надпреварата в зала в Марсилия. \r\nСъперникът на Циципас в днешния финал е Роджър Федерер, който победи хърватина Борна Чорич с 6:2, 6:2 и ще преследва своята титла № 100.", "date": "2019.03.02", "title": "Спорт: Циципас се класира за финала в Дубай, ще дебютира в \"Топ 10\""}
{"url": "http://www.focus-news.net/news/2019/03/02/2629879/pazardzhik-katastrofa-mezhdu-dva-leki-avtomobila-e-stanala-na-glaven-pat-i-8-belovo-pazardzhik-na-izhoda-ot-selo-zvanichevo-nyama-postradali.html", "text": "Катастрофа между два леки автомобила е станала на главен път I-8 Белово - Пазарджик на изхода от село Звъничево в посока областния град, предаде репортер на  Радио „Фокус“ – Пазарджик . Нанесени са сериозни материални щети на автомобилите, но няма пострадали. На мястото на инцидента има полицейски патрул. Движението в платното за Пазарджик е ограничено с конуси. През проблемния участък трябва да се преминава в повишено внимание и съобразена скорост. \r\nВаня НИКОЛОВА", "date": "2019.03.02", "title": "Пазарджик: Катастрофа между два леки автомобила е станала на главен път I-8 Белово - Пазарджик на изхода от село Звъничево, няма пострадали"}
{"url": "http://www.focus-news.net/news/2019/03/02/2629884/plovdiv-izpalneniyata-na-shest-plovdivski-hora-shte-oglasyat-tsentralna-gara-i-avtogara-rodopi-prez-mesetsite-mart-i-april.html", "text": "Изпълненията на шест известни пловдивски хора ще огласят Централна гара и автогара „Родопи“ през месеците март и април, като част от програмата на „Пловдив – Европейска столица на културата 2019“. Това съобщиха за  Радио „Фокус“ – Пловдив  от Фондация „Пловдив 2019“. Поредицата от музикални събития има за цел да изненада обичайния поток от пътуващи по тези места, за да отмести погледа им от забързания график, екраните на мобилните им телефони и да ги срещне с хоровото изкуство по един интересен и забавен начин. Изявите започва от 10.30 часа днес с гласовете на хористите от Камерен хор „Иван Спасов“ в района на Централна гара. Следващата проява е на 13 март на автогара „Родопи“ от 18.30 часа, където мъжкият хор „Стефка Благоева“ ще подари на пътуващите свои изпълнения. В спонтанните изяви на едни от най-оживените места в града ще се включи и Хорът на пловдивските момчета, който на 15 март от 11.30 часа ще огласи фоайето на Централна гара –Пловдив. Гарата ще се превърне в хорова сцена и за камерна вокална формация „Кантикус де Орис“ на 23 март от 11.30 часа и на хор „Детска китка“ на 13 април от 13.30 часа. Музикалните събития ще завършат в края на април с изпълнения на Камерна вокална формация с диригент Станимира Манолова.", "date": "2019.03.02", "title": "Пловдив: Изпълненията на шест пловдивски хора ще огласят Централна гара и автогара „Родопи“ през месеците март и април"}
{"url": "http://www.focus-news.net/news/2019/03/02/2629882/volen-siderov-ataka-nyama-trusove-v-upravlyavashtata-koalitsiya.html", "text": "Няма трусове в управляващата коалиция. Това каза каза лидерът на ПП „Атака“ и председател на ПГ на „Обединени патриоти“ в предаването  „Събуди се“  по  Нова телевизия . Сидеров заяви, че голямата коалиция е стабилна, въпреки случващото се в малката коалиция.„Няма никакъв трус, не търсете трусове. Нека и трите партии, и тримата лидери потвърдят, че независимо от начина на явяване на изборите, управленската програма докрай, Борисов ще изкара най-накрая един мандат докрай и ние ще бъдем гарант за това”, каза лидерът на „Атака”. \r\nСидеров коментира и сделката за самолетите F16. \r\n„Да, на различни позиции сме. Аз продължавам да смятам, че това е неправилна сделка, не е необходима за България. Тези 2 милиарда трябва да отидат за социални дейности, образование”, продължи лидерът на „Атака”. Той обясни, че тази сделка не е била записана в управленската програма. \r\n„Там има принципни неща – за увеличаване на доходите, раздвижване на икономиката, за развитие на България. По тези принципни неща, можем да продължим да работим. Надявам се г-н Каракачанов да преосмисли това свое решение, ако е чисто негово, сделката може да се преразгледа, да се чуе моят глас. Ако имаме нужда от F16, нека ни подарят САЩ в знак на добро приятелство”.", "date": "2019.03.02", "title": "Волен Сидеров, „Атака“: Няма трусове в управляващата коалиция"}
{"url": "http://www.focus-news.net/news/2019/03/02/2629876/veliko-tarnovo-panihidi-se-otsluzhvat-v-pravoslavnite-hramove-v-grada-po-povod-mesopustna-zadushnitsa.html", "text": "Панихиди се отслужват в православните храмове в града по повод Месопустна Задушница, предаде репортер на  Радио „Фокус’’ – Велико Търново . Рано тази сутрин църковните камбани в града забиха траурно. В храмовете хората се молят за душите на покойниците. Най-много миряни се стекоха в храм „Рождество Богородично“. \r\nНа Голямата Задушница в седмица преди началото на Великия пост в България за помен по традиция се приготвя „коливо“ (варено, подсладено жито), хляб и вино, напоследък се прибавят дребни сладки и соленки. Поменът се прави на гроба, в църква или у дома. Чете се пространният молебен за упокоение на душите, който включва молитви, четения от Евангелието и апостолски текст. На гроба обичайно свещениците извършват парастас, който е по-кратък от панихидата. По време на неделната литургийна служба на Месни Заговезни в Евангелското четене се споменава за Страшния съд. Великият пост започва от понеделник след Сиропустната Неделя. \r\nНадежда КРЪСТЕВА", "date": "2019.03.02", "title": "Велико Търново: Панихиди се отслужват в православните храмове в града по повод Месопустна Задушница"}
{"url": "http://www.focus-news.net/news/2019/03/02/2629888/varna-dvizhenieto-se-osashtestvyava-v-ednoto-platno-po-avtomagistrala-cherno-more-do-km-8-poradi-remontni-deynosti.html", "text": "Спокойна е обстановката в областта. Видимостта е добра, пътните настилки са сухи, предаде репортер на  Радио „Фокус“ – Варна . Във връзка с очаквания засилен трафик за почивните дни около Националния празник в града и входно-изходните точки полицейското присъствие е засилено. Екипи следят за нарушители с така наречената „тринога“ камера на влизане от магистрала „Хемус“ във Варна. По информация на шофьори, пътни полицаи съблюдават за спазване на реда на Крайезерния път, на стария път за Езерово, в района на автокъщите в посока квартал „Владислав Варненчик“. По информация на Агенция „Пътна инфраструктура“ движението по автомагистрала „Черно море“ до осмия километър се осъществява двупосочно в платното в посока Бургас поради ремонтни дейности. Движението в участъка Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. Движението по път II-29 разклон Варна – Добрич от км 38+100 до км 43+515 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. \r\nДиана СТОЕВА", "date": "2019.03.02", "title": "Варна: Движението се осъществява в едното платно по автомагистрала „Черно море“ до км 8 поради ремонтни дейности"}
{"url": "http://www.focus-news.net/news/2019/03/02/2629883/kyustendil-dvizhenieto-po-pat-iii-107-mezhdu-pastra-rilski-manastir-v-uchastak-ot-50-metra-se-osashtestvyava-v-edna-lenta-poradi-vazstanovitelni-deynosti.html", "text": "Движението по път III-107 в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Мястото е сигнализирано с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци. \r\nДенис НИКИФОРОВ", "date": "2019.03.02", "title": "Кюстендил: Движението по път III-107 между Пастра – Рилски манастир в участък от 50 метра се осъществява в една лента поради възстановителни дейности"}
{"url": "http://www.focus-news.net/news/2019/03/02/2629877/koy-e-stevo-pendarovski-biografichna-spravka-agentsiya-fokus.html", "text": "е роден в Скопие през 1963 година. Завършва „Право“ в Скопския университет през 1987 година. Завършва магистратура  в Института за социологически и политико-правни изследвания към същия университет. Там защитава докторат на тема „Външна политика и политика по сигурност на ЕС и малките държави: Рамката на националния дискурс“. По-късно става доцент в Университета „Американ колидж“ в Скопие.  \r\nВ момента Стево Пендаровски е национален координатор на Република Северна Македония за НАТО. \r\nПрез 1998–2001 е ръководител на Аналитично-изследователското управление на Министерството на вътрешните работи и помощник на министъра по въпросите за връзки с обществеността. През 2001-2004 и 2005-2009 е съветник по национална сигурност и външна политика на двама различни президенти – Борис Трайковски и Бранко Цървенковски, а междувременно през 2004-2005 е председател на Държавната избирателна комисия. \r\nПрез 2008 – 2014 г. работи в Университета „Американ колидж“ в Скопие, където преподава международна сигурност, глобализация, световната политика и САЩ, международни организации и институции, външна политика, тероризъм. Автор е на редица книги и трудове, публикувани в Република Северна Македония и в чужбина. \r\nНа 27 февруари е определен и на 4 март 2014 г. е избран от опозиционната партия СДСМ като неин президентски кандидат. На двата тура на президентските избори през април 2014 печели съответно 37,5 % и 41,1% от гласовете. Придържайки се към становището на СДСМ, Пендаровски не признава изборните резултати.", "date": "2019.03.02", "title": "Кой е Стево Пендаровски – биографична справка (Агенция „Фокус“)"}
{"url": "http://www.focus-news.net/news/2019/03/02/2629891/pazardzhik-predprieti-sa-merki-za-normalnoto-protichane-na-finala-na-turnira-za-kupata-na-balgariya-po-basketbol-v-panagyurishte.html", "text": "Предприети са комплекс от мерки за нормалното протичане на финала на турнира за купата на България по баскетбол. Това съобщи за  Радио „Фокус“ – Пазарджик  Мирослав Стоянов, говорител на ОДМВР. Той уточни, че срещата е от 19.30 часа в спортна зала „Арена Асарел“ в Панагюрище, между отборите на БК „Левски Лукойл“ - София и БК „Берое“ - Стара Загора.  \r\n„За осигуряване на нормалното протичане на спортното събитие са ангажирани екипи на полицейското управление в Панагюрище, Областната дирекция на МВР в Пазарджик, както и служители от Зоналното жандармерийско управление в Пловдив. Създадена е организация за посрещане на многобройните привърженици на баскетбола, осигуряването на места за паркиране и придвижване към залата. В тази връзка умоляваме гражданите да спазват стриктно разпорежданията на полицейските екипи около и вътре в спортното съоръжение. Пожелаваме на всички запалянковци да изпитат истинска наслада от играта на отборите, да преживеят един истински, толерантен и спокоен спортен празник в зала „Арена Асарел“ в гр. Панагюрище“, допълни Стоянов. \r\nВаня НИКОЛОВА", "date": "2019.03.02", "title": "Пазарджик: Предприети са мерки за нормалното протичане на финала на турнира за купата на България по баскетбол в Панагюрище"}
{"url": "http://www.focus-news.net/news/2019/03/02/2629869/nova-tv-makedoniya-sasht-izprashtat-spetsialen-pratenik-v-kosovo.html", "text": "Помощник държавният секретар на САЩ по политическите въпроси  Дейвид Хейл ще посети Косово на 8 и 9 март, когато ще се срещне с лидерите на страната, потвърди посолството на САЩ в Прищина, цитирано от македонският телевизионен канал  “Нова ТВ“ .  \r\nХейл, който заема третия по ранг пост в Държавния департамент, ще пристигне в Прищина в момент, когато диалогът с Белград е спрян. Според медиите в Прищина Съединените щати се опитват да придвижат напред преговорите между Косово и Сърбия в Брюксел под егидата на ЕС. \r\nАмериканският президент Доналд Тръмп назначи Хейл на този пост на 30 август миналата година.  Юлиян Марков", "date": "2019.03.02", "title": "„Нова ТВ“ (Македония): САЩ изпращат специален пратеник в Косово"}
{"url": "http://www.focus-news.net/news/2019/03/02/2629893/krasimir-karakachanov-vmro-sled-kato-koalitsionnite-ni-partnyori-ne-mogat-da-se-saberat-i-organizirat-za-seriozen-razgovor-za-evroizborite-nie-obrazuvame-svoy-predizboren-shtab-i-zapochvame-kampaniya.html", "text": "Ние от ВМРО казахме, че след като нашите коалиционни партньори не могат да се съберат и организират, за да проведем един сериозен разговор по темата евроизбори, ние си образуваме свой предизборен щаб и започваме кампания. Това каза вицепремиерът, министър на отбраната и лидер на ВМРО Красимир Каракачанов в предаването „Тази събота“ по  бТВ . „Ако НФСБ желаят да се включат към разговора са добре дошли“, посочи Каракачанов. „Нали се сещате, че вече сме 2 март и до 2 май няма как да се чакаме да си говорим. Ако колегите желаят да участваме заедно на евроизборите, нека да бъдат така добри на следващия коалиционен съвет, първо да дойдат и след това да се държат конструктивно“, заяви лидерът на ВМРО.  \r\nПо думите му след като има няколко кандидатури за евролистата е по-добре да се направят вътрешни избори и там да се види какво ще кажат избирателите на „Обединени патриоти“.  \r\nПопитан за мястото на ПП Атака в разговорите Каракачанов отговори: „Ако забелязвате, позицията на НФСБ говори за Патриотичния фронт. В момента има коалиция на „Обединени патриоти“. Той коментира, че най-добрият вариант е коалицията на „Обединени патриоти“ да се яви заедно, но за това нещо трябва да има желание и от трите политически формации. „След като ВМРО беше инициатор на редица срещи, които по една или друга причина не се състояха, ние не може да чакаме. След като има повече от един кандидат, вместо да разговаряме по темата – кой да бъде водач на листата, е най-добре да направим едни вътрешни избори“, изтъкна министърът на отбраната. \r\n„Аз мисля, че евроизборите не могат да са причина да се развали управлението на страната. Коалиция „Обединени патриоти“ в парламента има 27 депутати и те подкрепят правителството на премиера Бойко Борисов. Как ще се явим на изборите- дали заедно или поотделно, зависи от наши ум и разум. Умното и разумното е без значение кой се явява на евроизборите, коалицията на „Обединени патриоти“, заедно с парламентарната група на ГЕРБ да продължат да управляват страната“, каза още той.  \r\nНа въпрос за командировката на Александър Сабанов от „Обединени патриоти“ за Изложение за лов и риболов в Залцбург, Каракачанов заяви, че не е председател на парламента, нито командирова депутатите и за това не може да коментира ситуацията.", "date": "2019.03.02", "title": "Красимир Каракачанов, ВМРО: След като коалиционните ни партньори не могат да се съберат и организират за сериозен разговор за евроизборите, ние образуваме свой предизборен щаб и започваме кампания"}
{"url": "http://www.focus-news.net/news/2019/03/02/2629889/bdzh-osiguryava-nad-8-000-dopalnitelni-mesta-vav-vlakovete-za-pochivnite-dni-po-sluchay-treti-mart.html", "text": "„БДЖ-Пътнически превози” ЕООД ще осигури над 8 000 допълнителни места в съставите на някои влакове, които пътуват по основните направления в страната. Това се прави с цел да бъде осигурено удобното придвижване на клиентите по време на почивните дни по повод националния празник на България – Трети март, съобщиха от пресцентъра на  БДЖ . \r\nОт 1 до 4 март включително, с увеличени състави ще пътуват някои влакове по следните маршрути: \r\n- София-Варна-София; \r\n- София-Бургас-София; \r\n- София-Пловдив-София; \r\n- София-Свиленград-София; \r\n- София-Стара Загора-София; \r\n- София-Горна Оряховица-София; \r\n- София-Лом-София; \r\n- София-Видин-София; \r\n- София-Благоевград-София; \r\n- София-Кюстендил-София; \r\n- София-Петрич-София; \r\n- Варна-Пловдив-Варна. \r\nСпециално за празничното честване на националния празник и очакван голям интерес от желаещи да пътуват с теснолинейката, на 3-ти март ще бъдат осигурени допълнителни вагони и за влак „Родопи” по направлението Септември-Добринище - Септември. \r\n„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10% до 30 % намаление от редовната цена на билета в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.03.02", "title": "БДЖ осигурява над 8 000 допълнителни места във влаковете за почивните дни по случай Трети март"}
{"url": "http://www.focus-news.net/news/2019/03/02/2629892/kathimerini-maykal-pompeo-shte-vzeme-uchastie-v-sreshtata-gartsiya-kipar-izrael-prez-mart.html", "text": "Майкъл Помпео ще вземе участие в срещата Гърция – Кипър – Израел през март в Израел,  пише англоезичното електронно издание на гръцкия вестник  Kathimerini . \r\nСлед като енергийният гигант „Ексон Мобайл“ обяви, че е открил находище на природен газ в кипърския Блок 10, посланикът на САЩ в Гърция Джефри Пият заяви, че държавният секретар на САЩ Майкъл Помпео вероятно ще участва в следващата тристранна среща на върха между Гърция, Кипър и Израел, която ще бъде през март в Израел. \r\nПо време на разговор с главния редактор на английската версия на Kathimerini, Том Елис, на икономическия форум в Делфи, Пият потвърди, че се водят преговори за включване на Помпео в срещата. \r\nУчастието на първия дипломат на САЩ в срещата на върха ще изпрати силен сигнал за подкрепа на сътрудничеството между трите страни и Египет, но също и за необходимостта от развитие на по-широко сътрудничество в Средиземно море. \r\nПосланикът каза, че последната част от Южния газов коридор ще бъде завършена благодарение на работата, инициирана от правителството на „Нова Демокрация“ и завършена от правителството на СИРИЗА, отбелязвайки, че Италия трябва да бъде убедена да продължи напред със собствената си част от тръбопровода. \r\nТой приветства засилената роля на Гърция на Балканите, отбелязвайки, че Споразумението от Преспа е \"най-очевидният израз\" на това развитие, което ще възстанови историческата роля на Солун като космополитен кръстопът на Балканите. \r\nКипърският външен министър Никос Христодулидис приветства решението на Помпео да участва в преговорите. \r\nГоворейки по-рано за кипърската редакция на вестника, висш правителствен източник в Никозия заяви, че тристранната среща ще се проведе на 20 март. \r\nСъщият източник заяви, че откриването на газ в кладенеца „Глаук-1“ ще увеличи интереса на САЩ към Кипър и присъствието им в Източното Средиземноморие.   Юлиян Марков", "date": "2019.03.02", "title": "Kathimerini: Майкъл Помпео ще вземе участие в срещата Гърция – Кипър – Израел през март"}
{"url": "http://www.focus-news.net/news/2019/03/02/2629895/riosv-sofiya-sprya-rabotata-na-hvostohranilishteto-pri-selo-gorni-bogrov-zaradi-zaprashavane-v-rayona-na-avtomagistrala-hemus.html", "text": "Във връзка с постъпил вчера сигнал в РИОСВ – София за „запрашаване на въздуха“ в района на автомагистрала „Хемус“ и село Горни Богров е извършена незабавна проверка на място от експерти на Регионалната инспекция по околната среда и водите – София (РИОСВ – София) и представители на Район „Кремиковци\" към Столична община. Това съобщиха от пресцентъра на  Министерството на околната среда и водите . \r\nКъм момента на проверката (късните следобедни часове на 1 март) е установено наличието на големи количества неорганизирани прахови емисии, които идват от повърхността на хвостохранилище „Челопечене“ извън производствена му площадка в посока югоизток (автомагистрала „Хемус“ и с. Горни Богров). Запрашаването е вследствие на засушаване на повърхността на хвостохранилището и поради силния вятър. Оператор на хвостохранилището е „Барит Майнинг“ ЕООД. \r\nС разпореждане на експертите от РИОСВ – София незабавно е преустановена работата на инсталацията за преработка на хвост и от фирмата са предприети действия за оросяване.  \r\nЗа установеното нарушение на оператора ще бъдат предприети административно-наказателни мерки и са издадени задължителни за изпълнение предписания, включващи предприемане на незабавни и постоянни мерки за ограничаване и преустановяване на неорганизираните прахови емисии от площадката. \r\nПредстои позициониране на мобилна автоматична станция за извършване на непрекъснато пробовземане с цел изследване качеството на атмосферния въздух в района.", "date": "2019.03.02", "title": "РИОСВ - София спря работата на хвостохранилището при село Горни Богров заради  запрашаване в района на автомагистрала „Хемус“"}
{"url": "http://www.focus-news.net/news/2019/03/02/2629890/v-pismo-do-ministar-predsedatelya-boyko-borisov-ruskiyat-premier-dmitriy-medvedev-izprati-pozdravleniya-po-povod-natsionalniya-praznik-na-balgariya.html", "text": "Министър-председателят Бойко Борисов получи поздравително писмо от председателя на правителството на Руската федерация Дмитрий Медведев по повод Националния празник на страната ни и 141 години от Освобождението на България от османско иго. Това съобщиха от  Правителствената информационна служба . \r\n„В този знаменателен ден ние си спомняме за мъжеството на руските войни и българските опълченци, които се сражаваха на Шипка и под Плевен за свободата и независимостта на България. Техният подвиг завинаги ще остане в историята на нашите страни“, се посочва в поздравителното писмо до българския премиер. Дмитрий Медведев изразява увереност, че активната работа на правителствата на Русия и България ще продължи да подпомага за укрепването на взаимодействието в търговско-икономическата и инвестиционната сфера и ще създаде благоприятни условия за напредъка по проекти в областта на енергетиката, инфраструктурата, промишлеността, науката и културата.  \r\nВ писмото до българския министър-председател Борисов премиерът на Руската федерация пожелава още щастие и просперитет на българския народ.", "date": "2019.03.02", "title": "В писмо до министър-председателя Бойко Борисов руският премиер Дмитрий Медведев изпрати поздравления по повод Националния празник на България"}
{"url": "http://www.focus-news.net/news/2019/03/02/2629886/dots-kostadin-nushev-bogoslov-na-golyama-zadushnitsa-tryabva-da-otpravim-molitva-za-pokoynitsite.html", "text": "На Голяма Задушница трябва да отправим молитва за покойниците. Това каза богословът доц. Костадин Нушев в интервю за  Агенция „Фокус“  по повод Голяма Задушница. Доц. Нушев обясни, че това е денят за молитвено възпоменаване на покойните наши родственици. „Ден за молитва на църквата за упокоение на душите на починалите. Важно е значението на тази Задушница, защото тя се намира в непосредствена връзка с началото на Великия пост и Неделя Месопустна. Тогава църквата възвестява истината за бъдещия Страшен съд. Тя в своите молитви се моли пред Бога както за живите, така и за починалите“, каза богословът. Той обясни, че е най-добре да почетем паметта на своите починали близки в храма с участие в заупокойните служби с молитва или на местата, където те са погребани. „Трябва да участваме в богослуженията и в съответните молитвени възпоменания, панихиди. Така ще изпросим Божието опрощение за нашите сродници“, каза още Костадин Нушев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.02", "title": "Доц. Костадин Нушев, богослов: На Голяма Задушница трябва да отправим молитва за покойниците"}
{"url": "http://www.focus-news.net/news/2019/03/02/2629898/plovdiv-politsiyata-izdirva-54-godishen-mazh-ot-karlovo-koyto-e-v-neizvestnost-ot-28-fevruari.html", "text": "Полицията издирва 54-годишния Енчо Иванов Христов от Карлово. Това съобщи за  Радио „Фокус“ – Пловдив  говорителят на Областната дирекция на МВР. На 28 февруари мъжът е излязъл от дома си и от тогава е в неизвестност. Той е със среден ръст, слабо телосложение, сиви очи и прошарена коса. Бил е облечен със сини джинси, дълго сиво яке и обут с черни обувки. Информация може да се подава в Районното полицейско управление в Карлово, на тел. 0335 /99200 и 93020. \r\nТони МИХАЙЛОВ", "date": "2019.03.02", "title": "Пловдив: Полицията издирва 54-годишен мъж от Карлово, който е в неизвестност от 28 февруари"}
{"url": "http://www.focus-news.net/news/2019/03/02/2629894/varna-obshta-panihida-za-zadushnitsa-shte-bade-otsluzhena-v-hram-sv-uspenie-bogorodichno.html", "text": "Обща панихида ще бъде отслужена по повод Месопустна Задушница от 12.00 часа в храм „Св. Успение Богородично“. Това съобщиха за  Радио „Фокус“ – Варна  от Варненската и Великопреславска митрополия. От 8.30 часа в храма започна и Божествена света Литургия.  \r\nНа 3 март, когато Църквата отбелязва Неделя Месопустна и се навършват 141 години от Освобождението на България, в катедралния храм също ще бъде отслужена Божествена света Литургия. Тя ще започне в 8.30 часа. \r\nДиана СТОЕВА", "date": "2019.03.02", "title": "Варна: Обща панихида за Задушница ще бъде отслужена в храм „Св. Успение Богородично“"}
{"url": "http://www.focus-news.net/news/2019/03/02/2629843/filmat-boynite-marshove-na-balgariya-na-krasimir-uzunov-i-prof-lyubomir-halachev-shte-bade-izlachen-po-bnt.html", "text": "Филмът „Бойните маршове на България“ на Красимир Узунов и проф. Любомир Халачев ще бъде излъчен от 16.45 часа по БНТ. Документалната лента разказва за песните на Българското възраждане и себепознаване, на българската национална свяст и на българската национална революция, които са пети от стотици хиляди българи по време на въстания, бунтове и завери в годините на робството. Тези песни са водили в атака победоносните български полкове по фронтовете на петте войни, водени от Третото българско царство през последното столетие. С тях на препълнените градски площади са посрещали оцелелите герои. \r\nТова са песните, които не оставят равнодушно нито едно българско сърце, където и да се намира по света. Филмът е вълнуващ разказ, който води през старите фотографии, архивни ленти и спомени от столетие, наситен с красива маршова музика, изпълнена от най-добрите военни оркестри.", "date": "2019.03.02", "title": "Филмът „Бойните маршове на България“ на Красимир Узунов и проф. Любомир Халачев ще бъде излъчен по БНТ"}
{"url": "http://www.focus-news.net/news/2019/03/02/2629885/", "text": "Най-малко трима цивилни - жена и две деца, загинаха в събота вечер по време на обстрела на окръг Пунч в северната част на индийския щат Джаму и Кашмир от територията, контролирана от Пакистан. Това се съобщава от телевизионния канал NDTV, позовавайки се на държавната полиция, предава  ТАСС . \r\nСпоред канала стрелбата от съседната страна е била извършена с помощта на 105 mm гаубици и минохвъргачки. В резултат на обстрела в село Салотри са разрушени няколко къщи. \r\nСпоред индийската страна обстрелът е започнал няколко часа след като Исламабад предаде на Индия пилота Абхинандан Вартхаман, свален по време на въздушен бой над спорния район Кашмир.  Юлиян Марков", "date": "2019.03.02", "title": "ТАСС: Индия обвини Пакистан за смъртта на трима мирни жители"}
{"url": "http://www.focus-news.net/news/2019/03/02/2629850/v-pamet-na-krasimir-uzunov-poklonenieto-na-vrah-kaymak-chalan-ot-20-septemvri-2018-g-shte-bade-izlacheno-po-btk.html", "text": "В памет на Красимир Узунов от 18.30 часа ВТК ще излъчи повторение на поклонението на връх Каймак-Чалан от 20 септември 2018 г. Това съобщиха от  ВТК . На 3 март от 15.00 часа телевизията ще излъчи документалния филм „Бойните маршове на България“ на Красимир Узунов и проф. Любомир Халачев.", "date": "2019.03.02", "title": "В памет на Красимир Узунов поклонението на връх Каймак-Чалан от 20 септември 2018 г. ще бъде излъчено по BTK"}
{"url": "http://www.focus-news.net/news/2019/03/02/2629897/", "text": "\"За първи път в историята 30 политически партии от всички етнически общности се обединиха около общ кандидат за президент“, заявиха от СДСМ, цитирани от македонския електронен портал  A1 On . \r\n„Македонци, албанци, турци, сърби, роми, власи, бошняци и всички останали застанаха зад Стево Пендаровски, безпристрастен, с проевропейска и гражданска позиция - приятел и президент на всички и за всички граждани на Република Северна Македония. \r\nРепублика Северна Македония се нуждае от истински президент, партньор и приятел на гражданите и бъдещето. \r\nПрезидент с високо чувство за отговорност, държавност и всеотдайност, който ще предложи решения в интерес на всички граждани и ще работи за интеграция в НАТО и ЕС. \r\nТова е Стево Пендаровски, човек, който е решен и готов да води страната към светло бъдеще, а не да я връща обратно в тъмното минало. \r\nПобедата на Пендаровски на предстоящите избори ще бъде още една победа на нашия общ път към напредъка и развитието - път на пълна интеграция в НАТО и ЕС, ”заяви СДСМ в изявление.  Юлиян Марков", "date": "2019.03.02", "title": "СДСМ: За първи път 30 партии застават зад един кандидат"}
{"url": "http://www.focus-news.net/news/2019/03/02/2629899/varna-osigureni-sa-dopalnitelni-kursove-na-avtobusite-na-gradskiya-transport-za-golyama-zadushnitsa.html", "text": "С допълнителни курсове в рамките на днешния ден ще се осъществява обслужването на автобусните линии 40, 18, 118, 118 А и 55 във Варна. Това съобщиха за  Радио „Фокус“ – Варна  от фирмата „Градски транспорт“. Промяната в разписанията е във връзка с Голяма Задушница. По линия с №40 автобусите ще се движат през интервал от около 20 минути, като последният курс от жп гарата ще е в 13.50 часа. От гробищния парк последният автобус ще потегли в 14.30 часа. По линия с №18 от жп гарата към село Тополи също ще има допълнителни автобуси, като около обедните часове ще минават на най-кратки интервали. Последният курс до село Казашко ще е в 22.15 часа. В обратната посока – от Тополи до Гарата последният автобус ще потегли в 22.50 часа. По линия 118 от „Почивка“ до гробищен парк „Тополи“ автобусите ще се движат през интервал от около 20 минути. Последният курс до гробищния парк ще е в 13.35 часа. По линия №55  до гробищен парк „Аспарухово“ е предвиден допълнителен курс от Кантара в 11.10 часа. \r\nДиана СТОЕВА", "date": "2019.03.02", "title": "Варна: Осигурени са допълнителни курсове на автобусите на градския транспорт за Голяма Задушница"}
{"url": "http://www.focus-news.net/news/2019/03/02/2629901/vitseprezidentat-iliyana-yotova-razgovarya-sas-zamestnik-kmeta-na-siatal-shefali-ranganatan.html", "text": "Вицепрезидентът Илияна Йотова разговаря със заместник-кмета на Сиатъл Шефали Ранганатан. Това съобщиха от  Прессекретариата на държавния глава . Двете обсъдиха политиката на Сиатъл за стимулиране на различните общности да съхраняват и разпространяват своята култура, традиции, история, език. На срещата присъства и съпредседателят на Българският център за култура и наследство Елка Русков.", "date": "2019.03.02", "title": "Вицепрезидентът Илияна Йотова разговаря със заместник-кмета на Сиатъл Шефали Ранганатан"}
{"url": "http://www.focus-news.net/news/2019/03/02/2629903/varna-v-grada-shte-badat-nagradeni-laureatite-v-osmiya-natsionalen-konkurs-balgarskite-arhitekturni-pametnitsi-v-maketi.html", "text": "В града ще бъдат наградени лауреатите в Осмия национален конкурс „Българските архитектурни паметници в макети“. Церемонията ще се проведе от 11.00 часа в Младежкия дом, предаде репортер на  Радио „Фокус“ – Варна . Първите три награди във възрастовата група за деца от първи до трети клас отиват в Шумен. В това издание на конкурса най-много са отличените деца от Варна. Сред учениците, които ще получат награди, са и две момичета от Тополовград, които впечатлиха силно журито в конкурса тази година. Те са изработили уникални умалени копия на Етнографския музей в Пловдив и на Паметника на Шипка.  \r\nОбщо 61 ученически творби от цялата страна бяха подадени за Осмия национален конкурс „Българските архитектурни паметници в макети“. Велики Преслав, Русе, Панагюрище, Велико Търново, Разград, Монтана, Перник, Варна, Плевен, Пловдив, Провадия и Силистра са само част от градовете, от които деца са изпратили свои творби. След награждаването, умалените копия на музеи в страната ще останат изложени в Младежкия дом в града. Целта е повече хора да разгледат творбите на учениците от цялата страна. Импровизираната изложба ще е с вход свободен, а организаторите от Общинския детски комплекс са отворени за покани, за да я покажат и на други места.  \r\nКонкурсът се провежда за осми път, а през годините са задавани теми като „Мелници“, „Воденици“, „Часовникови кули“, „Мостове“, „Православни храмове“, „Фарове“. Сред представените творби тази година, има макети на възрожденски къщи в Пловдив и Копривщица, на къщата музей на Баба Илийца, на Плевенската панорама, дори на Музея на минното дело в Перник. Най-популярни са копията на Паметника на Шипка и на Плевенската панорама. \r\nДиана СТОЕВА", "date": "2019.03.02", "title": "Варна: В града ще бъдат наградени лауреатите в Осмия национален конкурс „Българските архитектурни паметници в макети“"}
{"url": "http://www.focus-news.net/news/2019/03/02/2629905/aleks-aleksiev-tsentar-za-balkanski-i-chernomorski-izsledvaniya-ako-turtsiya-izleze-ot-nato-balgariya-stava-frontova-darzhava.html", "text": "Ако Турция излезе от НАТО, България става фронтова държава. Това каза за седмичното обзорно предаване „Метроном“ на  Радио „Фокус“  в интервю на Цоня Събчева председателя на Центъра за балкански и черноморски изследвания Алекс Алексиев за  посещението на генералният секретар на НАТО Йенс Столтенберг в София. Алексиев припомни, че южната ни съседка е обявила на Алианса, че ще закупи ракети F-400 от Русия, с което едва ли не се отказва от членуване в НАТО. Това е сериозен проблем и няма да остане без негативен отговор от САЩ, коментира той. „Ако Турция наистина излезе или бъде изключена от НАТО, ние ставаме най-близката държава до Близкия изток, който е нервна точка за НАТО. Това може да значи, че ще се появи въпросът за бази на НАТО в България, както и изместване на стратегическата важност на страната ни в Алианса, без значение дали го искаме или не. Не съм сигурен, че управниците ни го разбират. От много години се мъчим да стоим между два стола и евентуално ще се окажем на пода, както обикновено става при такива ситуации“, коментира той. Според Алекс Алексиев България трябва да продължи да членува в Алианса и ЕС, защото  по друг начин не бихме могли да осигурим независимостта си. Той коментира и членството на Северна Македония в НАТО. По думите му това е добра новина, но не е добре, че македонците си присвояват езика ни. „Македонския език е просто наречие на българския“, каза още той.  \r\nЦоня СЪБЧЕВА", "date": "2019.03.02", "title": "Алекс Алексиев, Център за балкански и черноморски изследвания: Ако Турция излезе от НАТО, България става фронтова държава"}
{"url": "http://www.focus-news.net/news/2019/03/02/2629900/grozdelina-georgieva-rem-plovdiv-na-mesopustna-zadushnitsa-zhenite-mesyat-obreden-hlyab-razdava-se-vareno-i-podsladeno-zhito.html", "text": "На Месопустна Задушница се прави помен на починалите ни близки и предци – жените месят обреден хляб, раздава се варено и подсладено жито. Това каза за  Радио „Фокус“ – Пловдив  Грозделина Георгиева, уредник в Регионален етнографски музей – Пловдив. По думите ѝ най-важното на Задушница е жените да станат рано, да омесят хляб и да сварят житото, което после се носи на гробищата. „В ранната част на деня всички членове на семейството отиват до гробищата, за да почетат своите прародители и да се поклонят пред паметта им. На гробищата първо се прелива с вода и то от най-стария член на семейството, след което всички други се редуват да преливат с вода и вино. На място се раздава свареното и подсладено жито, също различни видове храни, донесени за Задушница. Живите се гощават тук, за да може да се нахранят мъртвите“, обясни Грозделина Георгиева.  \r\nТя добави, че Задушница е един от старите български обичаи, като той се повтаря още няколко пъти през годината. „Големите задушници в Църковния календар са три. Освен Месопустната, предстоят Черешова Задушница и Архангелова Задушница. Освен тези три големи задушници, в много краища на България помен за мъртвите се прави и в съботите покрай други големи църковни празници като Димитровден, Петковден, Гергьовден, Тодоровден и други“, посочи етнологът. \r\nТони МИХАЙЛОВ", "date": "2019.03.02", "title": "Грозделина Георгиева, РЕМ - Пловдив: На Месопустна Задушница жените месят обреден хляб, раздава се варено и подсладено жито"}
{"url": "http://www.focus-news.net/news/2019/03/02/2629896/dots-kostadin-nushev-bogoslov-paleneto-na-sveshti-za-pokoynite-ni-blizki-simvolizira-vyarata-che-dushite-im-sa-ogryavani-ot-bozhiyata-milost-i-lyubov.html", "text": "Паленето на свещи за покойните ни близки символизира вярата, че душите им са огрявани от Божията милост и любов. Това каза богословът доц. Костадин Нушев в интервю за  Агенция „Фокус“  по повод Голяма Задушница. По думите му чрез нашата молитва за тях пред Бога, ние можем да изпросваме Неговата благодатна помощ и силата на опрощението. Доц. Нушев посъветва да участваме в общите молитви, ако имаме наскоро починали наши близки. „За конкретния наш близък покойник трябва да се спазват отредените срокове за молитва. Съборната молитва за всички вярващи и за всички покойници също е част и начин да се молим за упокоението на техните души и да направим съответното милосърдие и благодеяния. Чрез тях изпросваме милостта на Бога“, допълни богословът. Доц. Нушев обясни и традицията да се прави раздавка в този ден. „Това е милосърдието, което всеки християнин прави в името на поменаването на своя ближен. Раздавката е свързана с подкрепата за бедните, гладните. За Неделя Месопустна в Евангелското четиво се възпоменават Христовите думи, че ако ние сме нахранили гладния, облекли болния, приютили странника и посетили затворника - Бог ще ни въздаде в Божието царство“, каза още Костадин Нушев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.02", "title": "Доц. Костадин Нушев, богослов: Паленето на свещи за покойните ни близки символизира вярата, че душите им са огрявани от Божията милост и любов"}
{"url": "http://www.focus-news.net/news/2019/03/02/2629906/elektronen-registar-na-mrrb-sahranyava-naimenovaniyata-na-balgarskite-geografskite-obekti.html", "text": "Електронен регистър към Агенцията за геодезия, картография и кадастър дава справка за местоположението на селища и местности, по географските им или старите им имена в България. Това съобщиха от пресцентъра на  Министерство на регионалното развитие и благоустройството . Към днешна дата Регистърът на географските наименования в България съдържа подробна и актуализирана информация за 259 000 географски обекти в страната. Регистърът се поддържа от АГКК и е създаден съгласно Закона за геодезията и картографията. Целта му е установяването на географските имена, регистрацията им и създаването и поддържането на база данни за тях, включително и транскрипцията на чуждите географски имена. Регистърът е изключително важен и за описанието на географските имена в качеството им на  културно-исторически обекти. С него туристите лесно и бързо могат да се информират за местонахождението на даден обект, който е известен на местното население със старото си име, но фигурира в официални справочници с друго. Полезен е и за установяването на наследствени имоти, както и за справки за местности, останали с име, което не се ползва от съвременните поколения. В много от имената на селища, планини, местности, езера и реки се съдържат истории, свързани с българският бит, виждания, явления, вярвания, които се пазят в езиковата памет на общността и представляват важна част от историческото и културно ни наследство, свързани с историческата памет на народа, на различните общности и с това присъстват в днешния социален живот.  \r\nОсвен актуализирани наименования на географски обекти в регистъра за всяка местност се съдържат данни и за транслитерация на имената им; алтернативно или старо име на обекта; местонахождението му по населено място, община, орографски обект, речна система; принадлежност на географския обект, административна принадлежност или принадлежност на теренните и туристически обекти към съответния орографски обект (релефна форма) или система, или хидрографски обект или система. Отразени са също принадлежността на селищни образувания, квартали и махали към населено място; на теренните и туристическите обекти към съответния орографски обект или система, принадлежността на хидрографския обект (реки, езера и язовири) към съответната речна система, източникът, от който е извлечено името; принадлежност на географския обект, административна принадлежност или принадлежност към по-голям орографски или хидрографски обект, или система, Координати на точка в обекта в Българска геодезическа система и др. специфична информация.  \r\nЧрез регистъра се обезпечава еднаквост и устойчивост при употребата на имената на географските обекти, тяхното съхранение, своевременна актуализация - проследяване на промяната на имената в исторически аспект на едни и същи обекти, както и архивиране на тази информация. Освен чисто практическа, поддържането на регистъра има и значителна културологична стойност, тъй като в процесите на културно, икономическо и социално сближаване между страните в съвременния свят, географските имена са носител и на националната идентичност и родната култура.   \r\nУеб порталът позволява на потребителите да правят справки и да търсят географски имена по различни критерии и характеристики, т.е. по всички данни в регистъра, като се визуализират намерените резултати от търсенето и дава възможност за тяхното предоставяне както в KML формат, така и във формат JSON на български и английски език, което е в съответствие с изискванията по Директивата на ЕС INSPIRE. Въвеждането на информация е непрекъснат процес, в който данните за географските имена се допълват и обновяват. Регистърът на географските имена дава възможност за предоставяне на точна и бърза информация за географските имена на държавните и общинските институции, ведомства и организации, средствата за масова информация, картоиздатели, граждани и други потребители. Не по-малко важна роля има за международното общуване и разпространението на българската култура.  \r\nРегистърът е създаден по проект на АГКК за надграждане на съществуващи информационни системи и развитие на е-услуги. Той е достъпен през електронната страница на агенцията    и е отворена база данни за българските географски имена. Данните по INSPIRE са достъпни в КАИС портал  .", "date": "2019.03.02", "title": "Електронен регистър на МРРБ съхранява наименованията на българските географските обекти"}
{"url": "http://www.focus-news.net/news/2019/03/02/2629907/varna-38-godishen-mazh-e-zadarzhan-za-ubiystvo-v-selo-ezerovo.html", "text": "38-годишен мъж е задържан за убийство в село Езерово. Това съобщиха от  ОДМВР - Варна . Сигналът за престъплението е подаден около 19.30 часа на 1 март. Жертвата е 54-годишен мъж от селото. За броени часове в резултат от предприетите оперативно-издирвателни дейности и при тясното сътрудничество с дежурен прокурор от Окръжна прокуратура - Варна е установен и задържан извършителят - на 38 години.  \r\nДействията по доказване и документиране на престъплението продължават под надзора на Окръжната прокуратура. Образувано е досъдебно производство.", "date": "2019.03.02", "title": "Варна: 38-годишен мъж е задържан за убийство в село Езерово"}
{"url": "http://www.focus-news.net/news/2019/03/02/2629902/aleksandar-vuchich-chakat-podhodyasht-moment-za-ataka-na-severno-kosovo.html", "text": "Сръбският президент Александър Вучич заяви, че Прищина обвинява заместник-председателя на „Сръбска листа“  Милан Радоич, защото иска да отслаби сръбската отбрана в Северно Косово. \r\nПред държавната телевизия сръбският президент, коментирайки изявлението на косовския президент Хашим Тачи, че е експулсирал Радоич, каза, че в Прищина са знаели, че той е една от ключовите фигури в тази област и сега чакат благоприятен момент за нападение на Северно Косово. \r\nТой каза, че е удовлетворен, че Сърбия не се ангажира с провокации от страна на агенти. \r\nВучич каза, че един от водещите хора в западна разузнавателна служба му е казал, че имало опит да се инсценира с открити лъжи, че Радоич е убиец. \r\n\"Все още нямаме червена бюлетина, нито да разберем какво се е случило\", каза Вучич. \r\nТой каза, че това, което се случи през последните няколко дни в Прищина, Тирана, в света, но и в Белград, показа колко е правилно, че Сърбия е много далеч от сделка с Прищина. \r\nВучич смята, че излизането на сърбите от косовските институции ще бъде крайната мярка, защото в този случай Прищина няма да бъде единствената отговорна страна за проваления диалог в очите на международната общност.  Юлиян Марков", "date": "2019.03.02", "title": "Александър Вучич: Чакат подходящ момент за атака на Северно Косово"}
{"url": "http://www.focus-news.net/news/2019/03/02/2629910/v-pismo-do-premiera-boyko-borisov-prezidentat-na-turtsiya-redzhep-tayip-erdogan-izprati-pozdravleniya-po-povod-natsionalniya-praznik-na-balgariya.html", "text": "Министър-председателят Бойко Борисов получи поздравително писмо от президента на Турция Реджеп Тайип Ердоган по повод националния празник на Република България. Това съобщиха от  Правителствената информационна служба . В писмото турският президент Ердоган изразява увереност, че достиженията и сътрудничеството във всяка една област между България и Турция, постигнати по време на настоящото правителство на премиера Борисов, ще продължат да се развиват на основата на взаимен интерес. „За реализирането на тази цел, пожелавам да продължим съвместната ни работа с решителност“, се посочва още в писмото на президента на Турция. \r\nВ поздравителното писмо Реджеп Тайип Ердоган пожелава още благополучие и просперитет на „приятелския български народ“.", "date": "2019.03.02", "title": "В писмо до премиера Бойко Борисов президентът на Турция Реджеп Тайип Ердоган изпрати поздравления по повод националния празник на България"}
{"url": "http://www.focus-news.net/news/2019/03/02/2629908/darzhavni-lideri-ot-tsyal-svyat-pozdraviha-balgarite-za-natsionalniya-praznik-treti-mart.html", "text": "Президентът Румен Радев получи поздравителни писма от редица държавни глави по повод предстоящото отбелязване на Националния празник на България – Трети март. Това съобщиха от  Прессекретариата на държавния глава . \r\nПисма до българския държавен глава изпратиха президентите и държавните ръководители на Руската федерация, САЩ, Френската република, Федерална република Германия, кралят на белгийците Филип, кралят на Испания Фелипе VI, императорът на Япония Акихито, кралят на Саудитска Арабия Салман бин Абдулазиз Ал Сауд, кралят на Хашемитско кралство Йордания Абдула II бин ал-Хусейн, президентът на  Република Естония, на Арабска република Египет, Република Хърватия, Република Унгария, Румъния, Република Ирландия, Република Азербайджан, Република Корея, Босна и Херцеговина, Палестина, Суверенния военен орден на хоспиталиерите на свети Йоан, от Йерусалим, Родос и Малта, както и много други.  \r\n„Приемете сърдечни поздравления по случай Националния празник на Република България – Денят на Освобождението от османското иго“, заявява в писмото си президентът на Руската федерация Владимир Путин. „В паметта на народите ни завинаги ще остане безсмъртният подвиг на руските войници и българските опълченци, които героически се сражаваха за свободата и независимостта на България“, се казва още в писмото на руския президент. Владимир Путин изразява увереност, че общите исторически традиции на братското приятелство и взаимопомощ, културна и духовна близост, ще продължават да бъдат надеждна основа за развитието на всестранното сътрудничество между двете държави.  \r\n„От името на народа на Съединените американски щати поздравявам българския народ по повод Освобождението на България – 3 март. България е важен съюзник в НАТО и ние ценим нашето продължително сътрудничество и приятелство“, заявява в писмото си президентът на САЩ Доналд Тръмп.  \r\n„По повод Националния празник на Република България имам удоволствието от името на френския народ да отправя към Вас и Вашите съграждани моите искрени поздравления. Щастлив съм, че 140-те години от установяването на дипломатически отношения между нашите две страни ни дават повод да подчертаем силата на френско-българското историческо приятелство“, заявява в писмото си до българския държавен глава, президентът на Френската република Еманюел Макрон. Президентът Макрон изразява увереност, че двете страни ще продължат да работят заедно за укрепване на Европейския съюз и за неговия принос за закрила на гражданите, за икономическото и социално сближаване и за върховенство на закона. „Съюзът трябва да остане на висота на международната сцена. Оценявам ролята на България в полза на стабилността в региона на Западните Балкани и вашия личен ангажимент за напредък в областта на европейската отбрана“, се казва още в писмото на френския президент. \r\nФедералният президент на Федерална република Германия Франк-Валтер Щайнмайер поздравява най-сърдечно президента Румен Радев и българските граждани по случай Националния празник на Република България. „Нашите страни са обединени от дългогодишно и изпълнено с доверие партньорство. С оглед на разнообразните предизвикателства, пред които заедно сме изправени в Европа, се надявам че и в бъдеще приятелството между България и Германия ще остане силно свързващо звено и ще допринесе за единен и суверен Европейски съюз“, заявява германският президент. Франк-Валтер Щайнмайер подчертава, че ще се радва диалогът между двете страни да бъде задълбочен още повече по време на посещението му в България през следващия месец.  \r\n„Отбелязването на Националния празник на Република България ми дава възможност да изразя на Ваше Превъзходителство моите топли поздравления, както и пожелания за благоденствие и просперитет на Вас и на Вашите сънародници“, се казва в поздравителното писмо на Н. В. Филип, крал на белгийците. В писмото си Крал Филип изразява надежда, че отношенията на приятелство и сътрудничество между двете страни ще продължават да се развиват.  \r\nКралят на Испания Фелипе VI пожелава от името на правителството и на испанския народ най-добри пожелания за мир и просперитет на българския народ по случай Националния празник на Република България.   \r\n„По повод Националния празник на България за мен е огромно удоволствие да отправя към Вас моите най-топли поздравления“, заявява президентът на Република Корея Мун Дже-Ин. „С течение на годините нашите две страни постоянно развиват приятелски отношения като работят заедно в различни области. Очаквам с нетърпение по-нататъшното задълбочаване и укрепване на двустранните отношения от взаимен интерес и по ориентиран към бъдещето начин“, се казва още в писмото на президента Мун Дже-Ин.  \r\n„По повод Националния празник на Вашата страна имам удоволствието да отправя от свое име и от името на правителството и народа на Саудитска Арабия най-искрените ни поздравления и благопожелания към Вас за крепко здраве и щастие, както и благопожеланията ни към правителството и народа на Република България за по-нататъшен прогрес и благоденствие“, заявява Н. В. Салман бин Абдулазиз Ал Сауд, крал на Кралство Саудитска Арабия.  \r\n„За мен е огромно удоволствие да изпратя моите най-топли поздравления по случай отбелязването на Вашия Национален празник, както и моите най-добри пожелания за здраве и щастие на българския народ“, се казва в поздравлението на президента на Арабска република Египет Абдел Фатах Ал-Сиси. „Използвам възможността да заявя, че се надявам да продължим да насърчаваме развитието на отношенията между нашите две страни от взаимен интерес“, заявява в писмото си египетският президент.", "date": "2019.03.02", "title": "Държавни лидери от цял свят поздравиха българите за Националния празник Трети март"}
{"url": "http://www.focus-news.net/news/2019/03/02/2629913/plovdiv-s-moleben-i-traditsionen-kros-v-kuklen-shte-bade-otbelyazan-natsionalniya-praznik-na-balgariya.html", "text": "Крос по случай Трети март – Националния празник на България и 141-вата годишнина от Освобождението ще се проведе в Куклен. Това съобщиха за  Радио „Фокус“ – Пловдив  от Община Куклен. В традиционната надпревара могат да се включат жители от всички възрасти. Началото на празника ще започне с молебен и панихида отслужени от отец Иван и отец Янко от църквите „Успение Богородично” и „Св. Анастасий”. Молебенът ще се състои на центъра на град Куклен пред паметника на участниците в Освободителната война. Събитието започва в 10.00 часа, а след това на площада празникът ще продължи с участие на ученици от СОУ „Отец Паисий”, детски творчески състави и ДГ „Приятели“. \r\nТони МИХАЙЛОВ", "date": "2019.03.02", "title": "Пловдив: С молебен и традиционен крос в Куклен ще бъде отбелязан Националния празник на България"}
{"url": "http://www.focus-news.net/news/2019/03/02/2629911/voennosluzheshti-ot-balgarskata-armiya-shte-uchastvat-v-chestvaniyata-na-141-godini-ot-osvobozhdenieto-na-balgariya-na-vrah-shipka.html", "text": "Военнослужещи от Българската армия ще участват в честванията на Националния празник – Трети март, и ще се включат в обществените прояви в знак на преклонение пред паметта на загиналите за Освобождението и националното обединение на България в цялата страна. Това съобщиха от пресцентъра на  Министерство на отбраната . В тържественото отбелязване на празника, което ще се състои пред Паметника на Свободата на връх Шипка, ще участват военнослужещи от 61-ва Стрямска механизирана бригада. На ритуала ще присъства министърът на отбраната Красимир Каракачанов. \r\nВ София честването на Националния празник на Република България ще започне в 11.00 часа с церемония по издигане на Националното знаме на Република България пред паметника на Незнайния воин. На нея ще присъстват началникът на отбраната генерал Андрей Боцев, представители на ръководния състав на Министерството на отбраната и висши офицери от Въоръжените сили. В ритуала ще участват представителни подразделения на Националната гвардейска част и Гвардейският представителен духов оркестър. По време на изпълнението на химна на Република България ще бъде изпълнен артилерийски салют от 20 залпа. Те ще бъдат произведени от 122 мм артилерийска батарея от състава на Националната гвардейска част, разположена в Княжевската градина в столицата. \r\nПо повод Националния празник в 12.00 часа ще бъде извършена тържествена смяна на почетния гвардейски караул пред официалния вход на сградата на Администрацията на президента.  \r\nТържествената проверка (заря) в чест на 141-ата годишнина от Освобождението на България ще се проведе от 18.30 часа на площад „Народно събрание“. В нея ще участват Гвардейският представителен духов оркестър, представителни блокове от състава на Националната гвардейска част, военни формирования 28 860 – Горна Малина, 42 600 – Мусачево, 22 320 – Божурище и знаменен взвод със знамената-светини – Самарско знаме, Щандарт на 1-ви конен полк, Знаме на 23-ти пехотен Шипченски полк, Знаме на 15-ти пехотен Ломски полк, Знаме на 13-ти пехотен Рилски полк, Знаме на 25-ти пехотен Драгомански полк, Знаме на 30-ти пехотен Шейновски полк и Знаме на 6-ти пехотен Търновски полк.  \r\nКомандващ на тържествената проверка (заря) ще бъде бригаден генерал Валентин Кръстев – началник на щаба на Съвместното командване на силите. \r\nНационалният военноисторически музей ще отбележи Трети март с Ден на отворени врати и специален показ на експонати – символ на извоюваната свобода. По традиция в празничния ден Музеят ще работи от 10.00 часа до 17.00 часа с вход свободен за постоянната хронологична и външната експозиция, както и за временните си изложби.", "date": "2019.03.02", "title": "Военнослужещи от Българската армия ще участват в честванията на 141 години от Освобождението на България на връх Шипка"}
{"url": "http://www.focus-news.net/news/2019/03/02/2629904/ministar-krasimir-karakachanov-tova-che-balgariya-e-chlen-na-es-i-partnyor-v-nato-ne-oznachava-che-tryabva-da-spre-da-poddarzha-otnosheniya-i-kontakti-s-koyato-i-da-e-darzhava-ot-sveta.html", "text": "Светът не е само Европейския съюз и НАТО, дори те са само една малка част от света. Това, че България е член на ЕС и е партньор в НАТО, не означава, че трябва да спре да поддържа дипломатически, икономически, туристически или културни отношения и контакти, с която и да е държава от света. Това каза вицепремиерът и министър на отбраната Красимир Каракачанов в предаването  „Тази събота“  по  бТВ .  \r\nВъв връзка с отношенията с НАТО, Европейския съюз и Русия Каракачанов каза, че не трябва да се коментира дали сме „фили” или „фоби”. \r\nПопитан дали е притеснен от това, че президент и премиер водят различна политика във външнополитически план, той коментира, че правителството води абсолютно балансирана политика. „Както виждате, когато една немалка част от нашите партньори в НАТО и в ЕС започнаха да гонят руски дипломати, България не го направи. В същото време, България се опитва да развива пълноценно своите икономически отношения с Русия, без това да ни пречи да бъдем членове на ЕС и НАТО“, заяви Каракачанов.   \r\n„За пореден път в Брюксел наблюдаваме една риторика, която е двоен стандарт, защото от една страна някои европейски държави говорят много ярко против Русия, а в същото време виждаме, че те реализират огромни инвестиционни проекти за милиарди и си развиват икономическите отношения. Значи за някои големи европейски държави може, а за България не може. Каква е логиката?“, посочи министърът на отбраната. Той добави още, че България преди всичко трябва да следва своя национален интерес.", "date": "2019.03.02", "title": "Министър Красимир Каракачанов: Това, че България е член на ЕС и партньор в НАТО, не означава, че трябва да спре да поддържа отношения и контакти, с която и да е държава от света"}
{"url": "http://www.focus-news.net/news/2019/03/02/2629916/shumen-s-panihida-v-pamet-na-zaginalite-za-svobodata-na-balgariya-shte-zapochnat-chestvaniyata-na-treti-mart-vav-veliki-preslav.html", "text": "С панихида в памет на загиналите за свободата на България ще започнат честванията на Трети март във Велики Преслав. Това съобщиха от  Общината . Богослужението ще започне от 10.00 часа в храм „Св. св. Петър и Павел“ в деня на Националния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата“, с участието на КНТ „Жътвари“ - Добрич, КХН „Веселото хоро“ - Велики Преслав, изпълнители от детска формация „Здравец“ - Велики Преслав. От 13.30 часа програмата ще продължи с тържествено издигане на националния флаг и представяне на военно-историческата възстановка „Освобождението на Преслав 1878 г.“", "date": "2019.03.02", "title": "Шумен: С панихида в памет на загиналите за свободата на България ще започнат честванията на Трети март във Велики Преслав"}
{"url": "http://www.focus-news.net/news/2019/03/02/2629915/pp-ataka-shte-otbelezhi-osvobozhdenieto-na-balgariya-ot-tursko-robstvo-pred-pametnika-na-tsar-osvoboditel-v-sofiya.html", "text": "На 3 март в 13.00 часа ПП „Атака“ ще отбележи Освобождението на България от турско робство пред Паметника на Цар Освободител в София. Това съобщиха от пресцентъра на  партията .", "date": "2019.03.02", "title": "ПП „Атака“ ще отбележи Освобождението на България от турско робство пред Паметника на Цар Освободител в София"}
{"url": "http://www.focus-news.net/news/2019/03/02/2629914/varna-nyama-zamarsyavane-na-atmosferniya-vazduh-sled-pozhara-v-rayona-na-promishlenata-zona-pod-asparuhoviya-most.html", "text": "Пожарът, който се разрази вчера в района на промишлената зона под Аспаруховия мост, не е довел до замърсяване на въздуха. Това съобщиха за  Радио „Фокус“ – Варна  от Регионалната инспекция по околната среда и водите в града. При извършената проверка от експерти на инспекцията и Регионалната лаборатория към Изпълнителната агенция по околна среда, е установено, че няма замърсяване на атмосферния въздух. При извършените пробовземания за качеството на атмосферния въздух на границата на обекта и до най-близко разположените жилищни сгради няма задействани алармени стойности на апаратурата за експресно определяне на замърсители „GASMET“. Едновременно са били наблюдавани данните за състоянието на атмосферния въздух, постъпили в реално време от постоянните пунктове за мониторинг на автоматичните измервателни станции “Чайка” и „СОУ „Ангел Кънчев“ в града. В двата пункта не са констатирани превишения на пределно допустимите концентрации по всички контролирани замърсители на атмосферния въздух.   „Фокус“ припомня , че вчера по обяд в Областната дирекция на МВР във Варна е постъпил сигнал за горящи отпадъци на територията на пристанищния комплекс. Вследствие на инцидента, часове по-късно черен дим се издигаше на територията на кораборемонтния завод под Аспаруховият мост. Няма данни за пострадали граждани или за нанесени материални щети вследствие на пожара. \r\nДиана СТОЕВА", "date": "2019.03.02", "title": "Варна: Няма замърсяване на атмосферния въздух след пожара в района на промишлената зона под Аспаруховия мост"}
{"url": "http://www.focus-news.net/news/2019/03/02/2629919/negovo-visokopreosveshtenstvo-slivenskiyat-mitropolit-ioanikiy-navarshi-80-godini.html", "text": "Негово Високопреосвещенство Сливенският митрополит Иоаникий навърши 80 години. Това съобщиха от  Сливенската митрополия .  \r\nСлужението му на Българската православна църква вече 58 години служи за пример на стотици монаси, свещенослужители и църковнослужители. Току що завършил средното си образование в Софийската духовна семинария и отбил дълга си към Българската армия на 1 април 1961 година, едва навършил 22 години, той приема монашески постриг в Мъглижкия манастир „ Св. Николай” под духовното наставничество на обичания от православните християни от Сливен Браницки епископ Герасим. \r\nЗаемал различни църковни длъжности на 23 март 1980 година, тогавашния епископ Йоаникий, бе избран, от клира и миряните на Сливенска епархия, единодушно с 40 гласа от 42 възможни, за Сливенски митрополит.", "date": "2019.03.02", "title": "Негово Високопреосвещенство Сливенският митрополит Иоаникий навърши 80 години"}
{"url": "http://www.focus-news.net/news/2019/03/02/2629912/varna-vavedena-e-vremenna-organizatsiya-na-dvizhenieto-v-rayona-na-starite-gradski-grobishta-v-grada-po-povod-golyama-zadushnitsa.html", "text": "По повод Голяма Задушница и с цел да не се допускат задръствания пътни полицаи регулират движението в района на старите градски гробища във Варна. Това съобщиха за  Радио „Фокус“ – Варна  от „Пътна полиция“. В рамките на днешния ден достъпът до гробищния парк с автомобили ще се осъществява през бул. „Владислав Варненчик“. Излизащите превозни средства ще се придвижват по бул. „Сливница“. Към този час в града няма неработещи светофарни уредби, не е предприемано и затваряне на движението, освен в участъците с обичайни ремонтни дейности. Полицаи от Трето Районно управление ще следят за реда и в района на гробищния парк в Тополи. Там няма да се въвежда извънредна организация, тъй като има възможност за спиране на паркинга. \r\nДиана СТОЕВА", "date": "2019.03.02", "title": "Варна: Въведена е временна организация на движението в района на старите градски гробища в града по повод Голяма Задушница"}
{"url": "http://www.focus-news.net/news/2019/03/02/2629921/silistra-s-ritual-za-izdigane-na-natsionalniya-flag-v-dulovo-shte-zapochne-tarzhestvenata-programa-za-otbelyazvane-na-treti-mart.html", "text": "С тържествен ритуал за издигане на българския трибагреник, под звуците на химна на България, и поднасяне на венци и цветя пред паметниците на Васил Левски и на загиналите във войните от Дуловския край, жителите и гостите на града ще отбележат Националния празник на Република България - Трети март. Това съобщи за  Радио „Фокус“- Шумен  Ваня Петрова, гл. експерт „Връзки с обществеността“. Празничната програма ще продължи с изпълнения на самодейни състави от читалището и концерт на Славка Калчева. От 19.30 ще има и празнична заря. \r\nИвелина ИВАНОВА", "date": "2019.03.02", "title": "Силистра: С ритуал за издигане на националния флаг в Дулово ще започне тържествената програма за отбелязване на Трети март"}
{"url": "http://www.focus-news.net/news/2019/03/02/2629920/sport-balgarskite-gimnastichki-si-osiguriha-chetiri-finala-sled-parviya-den-na-turnira-v-tartu.html", "text": "Успешно се представиха българските състезателки при жените и при девойките в първия ден на международния турнир по художествена гимнастика \"Мис Валънтайн\" в Тарту (Естония).  \r\nПри девойките отборът на България е в състав Катрин Цонева и Ева Брезалиева, а при жените - Вая Драганова и Лъчезара Пекова. И четирите състезателки са абсолютни дебютантки в своите възрастови групи на такъв форум. \r\nПри девойките Катрин Цонева се класира и за двата финала - въже и обръч. При жените Вая Драганова се класира за финала на обръч, а другата българка Лъчезара Пекова намери място във финала на топка. \r\nИ при жените и при девойките за финалите на отделните уреди се класира по една гимнастичка от държава.", "date": "2019.03.02", "title": "Спорт: Българските гимнастички си осигуриха четири финала след първия ден на турнира в Тарту"}
{"url": "http://www.focus-news.net/news/2019/03/02/2629925/plovdiv-s-istoricheska-vazstanovka-v-sopot-shte-badat-otbelyazani-141-godini-ot-osvobozhdenieto-na-balgariya.html", "text": "С историческа възстановка в Сопот ще бъдат отбелязани 141 години от Освобождението на България. Това съобщиха за  Радио „Фокус“ – Пловдив  от Община Сопот. Празничната програма в Сопот започва в 16.30 часа днес в Западния парк на града, където ще бъдат поднесени венци и цветя пред паметната плоча на ген. Карцов. В 17.00 часа в парка ще се състои историческа възстановка на събитията от 1878 година, с участието на районни клубове „Традиция“ и Сдружение „Наследство“. В 18.30 часа на площад „Иван Вазов“ ще се състои и тържествена заря-проверка. \r\nПрограмата по повод 141 години от Освобождението и Националния празник на България ще завърши на 3 март на пл. „Иван Вазов“. В 10.00 часа там ще се състои тържествено вдигане на националния флаг на Република България и знамето на Община Сопот. \r\nТони МИХАЙЛОВ", "date": "2019.03.02", "title": "Пловдив: С историческа възстановка в Сопот ще бъдат отбелязани 141 години от Освобождението на България"}
{"url": "http://www.focus-news.net/news/2019/03/02/2629923/yuriy-aslanov-afis-obshtestvenata-podkrepa-za-bsp-ostava-na-sashtoto-nivo-namalyava-obache-tazi-za-gerb.html", "text": "Обществената подкрепа за БСП остава на същото ниво, намалява обаче тази за ГЕРБ. Това каза за седмичното обзорно предаване „Метроном“ на Радио „Фокус“ в интервю на Цоня Събчева Юрий Асланов, собственик и управител на социологическа агенция АФИС. По думите му се усеща и спад в дела на привържениците към волята на левицата да напусне парламента. Той добави още, че от агенцията са регистрирали изравнение на силите още през ноември миналата година и от тогава до сега процесът се движи без някакъв съществен ръст в подкрепата на БСП, но се наблюдава като трайна тенденция спад към управляващата партия. Юрий Асланов обясни, че този процес не може да се нарича стратегия от страна на БСП, защото нищо не зависи от тях. „От края на миналата година се забеляза известно възстановяване на част от загубената през последните десетина години периферия на БСП, защото голяма част от анти-ГЕРБ настроените избиратели, а те са вече голямо мнозинство близо 70%, започват да припознават БСП макар и много слабо на този етап, като възможен инструмент за процесно-наказателен вот срещу ГЕРБ. Тоест БСП е възможно да започне да получава подкрепа от страна и на избиратели, които не са нейни традиционни фенове, а даже обратно“, добави той. Юрий Асланов каза още, че чрез БСП хората искат да накажат ГЕРБ и тяхната политика. В цялостната картина гласоподавателите не виждат друга голяма сила, която може да им послужи, добави още той.  \r\nЦоня СЪБЧЕВА", "date": "2019.03.02", "title": "Юрий Асланов, АФИС: Обществената подкрепа за БСП остава на същото ниво, намалява обаче тази за ГЕРБ"}
{"url": "http://www.focus-news.net/news/2019/03/02/2629924/tass-petima-dushi-sa-zaginali-pri-pozhar-v-nyurnberg.html", "text": "Петима  души, четири от които деца са загинали в събота сутринта в резултат на пожар в Нюрнберг (Федерална провинция Бавария). Това се съобщава от полицията в Германия, цитирана от  TACC . \r\n\"Като цяло, в сградата,когато e избухнал пожар, е имало девет души,\" - информира полицията. „Четирима са успели да спасят, като са били хоспитализирани“. \r\nСред мъртвите има четири деца - бебе и деца на възраст четири, пет и седем години, както и 34-годишна жена. Причините за пожар все още не са установени. \r\n\"В момента нямаме данни за умишлен палеж, но проверяваме всички версии\", съобщиха от полицията. \r\nВ материала не се привеждат данни за националността на загиналите и пострадалите.  Юлиян Марков", "date": "2019.03.02", "title": "TАСС: Петима души са загинали при пожар в Нюрнберг"}
{"url": "http://www.focus-news.net/news/2019/03/02/2629918/boris-dzhonsan-nov-referendum-za-brekzit-shte-otprishti-britanskiya-gnyav.html", "text": "Изявеният привърженик на Брекзит и бивш външен министър и кмет на Лондон  Борис Джонсън в събота заяви, че  втори референдум за членство в Европейския съюз ще предизвика широк \"гняв\", цитира думите му индийското англоезично издание  India Today . \r\nБившият външен министър, който се превърна в противник на британския премиер Тереза Мей, също така нарече  \"копелетата\" тези, които управляват ЕС, атакувайки блока. \r\nНа въпрос на конференция в Ню Делхи относно натиска за повторение на референдума от 2016 г. във Великобритания, Джонсън отговори :  \"Не мисля, че е възможно.\" \r\n\"Мисля, че гневът в населението ще бъде много силен, а и досадата - хората ще бъдат занимавани изцяло от идеята да гласуват за това отново.\" \r\n\"Това беше много нервна, много разделяща кампания\" през 2016 г., каза той, като насрочването на второ гласуване ще доведе до същия резултат, според него. \r\nДжонсън подаде оставка като министър на външните работи от  дясното правителство на Тереза Мей през юли миналата година в знак на протест срещу предложението й за споразумение с ЕС, което би задържало Великобритания временно в митническия съюз на ЕС като \"предпазна мярка\", докато проблемите с ирландската граница бъдат решени. \r\n\"Трябва да направим Брекзит правилно и нашият министър-председател трябва да пробие този предпазен механизъм и тази дупка да е достатъчно голяма, за мине през нея цялото Обединеното кралство\", каза Джонсън пред медийната конференция в Индия днес.  \r\n\"След като направи това ние ще сме свободни. Ние сме на състезание. Надявам се, че ще го направи\", заяви той, имайки предвид  интензивните разговори между правителството и Брюксел. \r\nДжонсън също така каза на индийската публика, че Брекзит е разбран погрешно от тези, които казват, че това е \"ксенофобски, националистически  и реакционен феномен\". \r\n\"Възраженията ми към ЕС не бяха, че се управлява от чужденци. Проблемът е, че не знаем кой  управлява\", каза Джонсън, като подигра петимата председатели  на Европейската комисия, Съвета на министрите, парламента и други органи.  Юлиян Марков", "date": "2019.03.02", "title": "Борис Джонсън: Нов референдум за Брекзит „ще отприщи британския гняв“"}
{"url": "http://www.focus-news.net/news/2019/03/02/2629909/", "text": "„Западните медии изиграха ключова роля в решението за бомбандировки  в Югославия през 1999“, заяви официалният представител на руското външно министерство, цитирана от сръбското радио  B 92 . \r\nСпоред Захарова тогава е имало истерична кампания в западните медии, продължила месеци наред, която се била фокусирала  върху предполагаемото масово потискане на (косовските) албанци – без да съобщава за терористичните действия на \"косовските бойци\" и техните престъпления, включително отвличането на хора за целите на незаконния трафик на органи. \" \r\n\"Никой трилър не може да се сравни с ужасите, които са се случвали в тези области\", каза Захарова. \r\nТя добави, че (заявената) причина за бомбардировката е \"убийството на цивилни в Рачак, нещо, за което се говори във всяко западно медийно издание, и всички структури на НАТО и ЕС,  въпреки че в последствие се е оказало, че изобщо не са цивилни , а косовски бойци (членове на Армията за освобождение на Косово (АОК)) облечени (в цивилни дрехи). \" \r\n\"Резултатът от тази пропагандна кампания е въоръжена агресия срещу европейска държава (Сърбия) и фактическо отчуждаване на част от нейната територия (Косово и Метохия) чрез използване на военна сила. През 1999 г. НАТО погреба международно право в Европа, - подчерта Захарова, цитирана от сръбското радио.  Юлиян Марков", "date": "2019.03.02", "title": "Мария Захарова: Западните медии изиграха ключова роля в решението за бомбандировки  в Югославия през 1999"}
{"url": "http://www.focus-news.net/news/2019/03/02/2629928/veliko-tarnovo-v-grada-shte-se-provedat-maystorki-klasove-po-tsigulka-i-kontrabas.html", "text": "Велико Търново: В града ще се проведат майсторки класове по цигулка и контрабас. Това съобщи за  Радио „Фокус“ – Велико Търново  създателят на сдружение „Силания“ и основен организатор Дочка Михова. Курсовете са част от проявите, с които ще бъдат отбелязани 150 години от създаването на читалище „Надежда – 1869“. Репетициите започват от днес и ще завършат на 4 март с концерт на най-добрите ученици. Класовете ще се водят от проф. Йосиф Радионов – преподавател по цигулка в Държавна музикална академия „Панчо Владигеров“ в София, и Калоян Трифонов – контрабасист. В майсторските класове ще се включат 21 талантливи деца от пет музикални учебни заведения в цялата страна. 13 ще са учениците на проф. Радионов на възраст от 3 до 12 клас, а в класа по контрабас ще се обучават 8 деца от 6 до 12 клас. Те са от Русе, Плевен, Варна, София и Пловдив. Тридневните занимания на младите музиканти ще се провеждат в читалище „Надежда“ и в Изложбени зали „Рафаел Михайлов“. Акомпаниментът ще се осъществява от пианистките Зорница Радионова и Дора Христова. На края на обучението децата ще получат дипломи, а на 3 март преподаватели ще изнесат концерт в Изложбените зали. Заглавието на майсторските класове е „Среща на поколенията в Царевград Търново“. Дочка Михайлова посочи, че идеята е проявата да стане традиционна и догодина да се провежда в повече дни и да бъдат поканени и други изтъкнати преподаватели. \r\nНадежда КРЪСТЕВА", "date": "2019.03.02", "title": "Велико Търново: В града ще се проведат майсторки класове по цигулка и контрабас"}
{"url": "http://www.focus-news.net/news/2019/03/02/2629922/adelina-stefanova-hram-vavedenie-bogorodichno-blagoevgrad-zadushnitsa-e-tsarkoven-obichay-za-obsht-pomen-na-pochinalite-koyto-se-pravi-na-grobovete.html", "text": "Големите задушници в годината са няколко, днес е първата, която е наречена Месопустна. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. Тя обясни, че самата дума Задушница все по-често се заменя от синонима помен. „Това е църковен обичай за общ помен на починалите, който се прави на гробовете. Големите Задушници са няколко в годината. Първата е преди Великите пости, като тя сменя дата си и тази година се пада на 2 март, втората е преди Петдесетница – пак е на различна дата всяка година. Другите две са на Успение Богородично – 15 август, и последната е преди Архангеловден. Задушницата на гробища се прави и по време на други празници - на Коледа, на Великден, на Гергьовден, на Димитровен. Това са тъй наречените неписани Задушници“, каза още Стефанова. Тя подчерта, че човек може да покани свещеник и по друго време в годината, за да направи помен на починал близък. \r\n„На Задушница, освен жито, което старите хора са наричали коливо, на гроба се носи плод, зреещ през сезона и от всяка празнична храна“ каза още Аделина Стефанова. Тя обясни, че така например на Великден се носят червени яйца, курбан на Гергьовден, череши на Спасовден, когато Задушницата бива наричана Черешова, тъй като се вярва, че душите на починалите тогава слизат от небето и търсят новия плод, роден през тази година. „Когато се отиде на гробища първо се спира на гроба на най-скоро починалия. После се ходи по другите гробове. Поставят се цветя, пали се свещ, кади се с тамян, поддава се на околните жито и вино за „Бог да прости“ и след това действие опечаления се прекръства. Цветята символизират добродетелите на починалия, свещта е духа им, а житото – надежда за бъдещо възкресение. Преливането на вино символизира чистата кръв Господна, а тамянът е молитвата за прошка. Когато се отива на гроба, добре е да се покани свещеник, за да прочете заупокойната молитва. Ако това е невъзможно, по-възрастен мъж изрича: „Дай Господи прошка на починалия твой раб, прости неговите волни и неволни грехове и нека бъде вечна паметта му“, като се прекръстват всички“, каза още Стефанова. Тя добави, че в този ден всичко което се поддава на гроба, трябва да е с думите: „Нека Бог да го прости“. \r\nДенис НИКИФОРОВ", "date": "2019.03.02", "title": "Аделина Стефанова, храм „Въведение Богородично“ – Благоевград: Задушница е църковен обичай за общ помен на починалите, който се прави на гробовете"}
{"url": "http://www.focus-news.net/news/2019/03/02/2629917/aleks-aleksiev-tsentar-za-balkanski-i-chernomorski-izsledvaniya-balgariya-ne-mozhe-da-bade-napalno-nezavisima-darzhava-ako-e-zavisima-energiyno-ot-rusiya.html", "text": "България не може да бъде напълно независима държава, ако е зависима енергийно от Русия. Това каза за седмичното обзорно предаване „Метроном“ на  Радио „Фокус“  в интервю на Цоня Събчева председателят на Центъра за балкански и черноморски изследвания Алекс Алексиев. Според него посещението на руския премиер Дмитрий Медведев е по-скоро куртоазно. Медведев вероятно ще продължи настояването на Русия да бъдем зависими от нея, особено в създалата се ситуация с Турция и плеядата от източни народи, които са се освободили от зависимостта си, обясни той. „Факт е, че България е едва ли не единствената държава в региона, която до ден днешен е напълно зависима енергийно от Русия. Факт е, че хората, които се възползват от тази зависимост имат полза от това. Те крадат. Може би знаете, че руският държавен глава Владимир Путин предяви иск към България за 600 млн. долара, които са дошли в страната ни за Южен поток и са изчезнали“, обясни той. Алекс Алексиев коментира още, че тези пари ще бъдат платени от обикновения българин. Според него съществуват лесни начини България да стане енергийно независима от Русия.  \r\nЦоня СЪБЧЕВА", "date": "2019.03.02", "title": "Алекс Алексиев, Център за балкански и черноморски изследвания: България не може да бъде напълно независима държава, ако е зависима енергийно от Русия"}
{"url": "http://www.focus-news.net/news/2019/03/02/2629930/mvr-13-dushi-sa-postradali-pri-katastrofi-v-stranata-prez-izminaloto-denonoshtie.html", "text": "13 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 45 леки катастрофи, при които няма пострадали.", "date": "2019.03.02", "title": "МВР: 13 души са пострадали при катастрофи в страната през изминалото денонощие"}
{"url": "http://www.focus-news.net/news/2019/03/02/2629932/predsedatelyat-na-pg-na-gerb-tsvetan-tsvetanov-shte-poseti-selo-draginovo.html", "text": "Председателят на ПГ на ГЕРБ и заместник-председател на партията Цветан Цветанов ще посети от 15.00 часа детската градина във велинградското село Драгиново. Това съобщиха от  ПП ГЕРБ - Пазарджик . Там той ще се запознае със строителството на новата сграда, след като през септември миналата година направи първа копка на обекта. Средствата за изграждането на допълнителната сграда са в размер на 1.6 млн. лв. и са отпуснати целево с постановление на Министерски съвет.", "date": "2019.03.02", "title": "Председателят на ПГ на ГЕРБ Цветан Цветанов ще посети село Драгиново"}
{"url": "http://www.focus-news.net/news/2019/03/02/2629926/otets-emiliyan-hram-sv-nikolay-chudotvorets-burgas-zadushnitsata-e-den-opredelen-ot-tsarkvata-za-tezi-chiito-dushi-veche-sa-napusnali-telata-im-i-sa-vav-vechniya-zhivot.html", "text": "Днес отбелязваме Голяма Задушница. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. „Бог е сътворил човека и му е вдъхнал дихание за живот, като тази душа е през цялото време в човека и когато тя напусне тялото, то остава безжизнено, мъртво и се връща в земята, от която е било взето, а душата отива при Бога. Така пише в Свещеното писание, в Стария завет още в първата глава на Библията“, добави отец Емилиян. По думите му Църквата е определила да има дни за душата, като тези дни са за покойниците - на тези, чиито души вече са напуснали телата им и са във вечния живот. Той посочи още, че Църквата е установила да има три задушници. „Независимо от това, че човек живее 20, 30, 50 или 100 години, идва момент, когато той ще се прехвърли във вечността, където годините нямат брой, там животът е вечен, защото човек е сътворен вечен, но поради грехопадението той става смъртен, но Бог изпраща своя син Иисус Христос да спаси падналото човечество и отново да издигне съгрешилата човешка природа, да бъде отново възкресена за вечен живот. Това прави Божият син, когато възкръсва на кръста“, добави отецът. По думите му ако човек в земните си дни не се е покайвал за своите грехове, които е извършвал, в църквата свещеник му чете определена молитва, която опрощава греховете му, защото Бог е дал тази власт на апостолите, които имат право да „връзват“ и „развързват“ грехове. \r\nМария КУРТЕВА", "date": "2019.03.02", "title": "Отец Емилиян, храм „Св. Николай Чудотворец“ – Бургас: Задушницата е ден, определен от Църквата за тези, чиито души вече са напуснали телата им и са във вечния живот"}
{"url": "http://www.focus-news.net/news/2019/03/02/2629934/burgas-normalno-se-osashtestvyava-preminavaneto-na-prevozni-sredstva-prez-gkpp-malko-tarnovo.html", "text": "Нормално се осъществява преминаването на превозни средства през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Обстановката е спокойна, няма образували се колони от автомобили. \r\nМария КУРТЕВА", "date": "2019.03.02", "title": "Бургас: Нормално се осъществява преминаването на превозни средства през ГКПП „Малко Търново“"}
{"url": "http://www.focus-news.net/news/2019/03/02/2629929/navarshva-se-edna-godina-otkakto-po-initsiativa-na-krasimir-uzunov-v-dvora-na-voenna-akademiya-g-s-rakovski-be-otkrit-i-osveten-pametnik-na-polk-boris-drangov.html", "text": "Навършва се една година, откакто по инициатива на Красимир Узунов в двора на Военна академия „Г. С. Раковски“ бе открит и осветен паметник на полк. Борис Дрангов. Полковник Борис Дрангов е талантлив воин, военен психолог и педагог, писател, публицист. Блестящ командир и преподавател във Военното на Негово Величество Училище, днешна Военна академия „Г. С. Раковски”. Един от най-обичаните и уважавани офицери на бойните полета на войните за национално освобождение и обединение през 1912 – 1918 г. Борис Стоянов Дрангов e роден на 3 март 1872 г. в Скопие. През 1891 г. той постъпва във Военното училище в София, но през 1894 г. е освободен от него. Разжалван, Дрангов е изпратен в строева част и получава офицерско звание през следващата 1895 г. По време на Илинденско-Преображенското въстание 1903 г. напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Полковник Дрангов взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. Началник на Скопската школа за запасни подпоручици през 1916-1917 г. Загива при Завоя на р. Черна като командир на Девети пехотен полк. Дрангов е талантлив военен публицист. Автор е на редица съчинения като: „Помни войната!”, Съвети за строеви офицери“ и др. \r\nНа 2 март 2018 г., в навечерието на 146-ата годишна от рождението на полк. Борис Дрангов, една от легендите на Българската армия, най-накрая получи право да има свой паметник в двора на някогашното военно училище - там, където преподава; там, където най-много му приляга; там, където още отеква гласът му. Идеята бе реализирана от учредения на 17 февруари 2017 г. Национален инициативен комитет „Полковник Борис Дрангов“ с участието на Военна академия. Основна заслуга за осъществяването на проекта от началото до успешния му край има президентът на Агенция и Радио „Фокус“ Красимир Уузнов, автор на книгата „Азъ служихъ при Дранговъ“. \r\nКъм каузата бяха привлечени институции, организации и родолюбиви граждани. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови.  \r\nТова бе четвъртият опит да бъде изграден паметник на полк. Дрангов във Военната академия. Първият е бил през 1917 година по време на Първата световна война. Паметникът е в цял ръст и не е на пиедестал, а стъпил на редут. През 1918 г. в Скопие, ген. Стефан Тошев, славният командващ на 3-ата Отделна армия по време на боевете в Добруджа, оглавява комитет за издигане паметник на Драгнов. През 30 години на миналия век се създават 432 Дрангови комитета, които Деветосептмеврийският преврат предотвратява изграждането на паметник. През 1992 г. се създава трети комитет, който възстановява името на Дрангов, но не успява да построи паметник.", "date": "2019.03.02", "title": "Навършва се една година, откакто по инициатива на Красимир Узунов в двора на Военна академия „Г. С. Раковски“ бе открит и осветен паметник на полк. Борис Дрангов"}
{"url": "http://www.focus-news.net/news/2019/03/02/2629933/veliko-tarnovo-100-dka-shirokolistna-gora-sa-izgoreli-pri-pozhar-kray-reka-dunav-v-svishtov.html", "text": "100 дка широколистна гора са изгорели при пожар край река Дунав в Свищов. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за пожар на общински гори в ивица „Дига-Бряг“ е получен малко след 13.30 часа на 1 март. На място е изпратен екип с два противопожарни автомобила и петима пожарникари. Те успели да локализират пожара и спасят от пламъците останалите 100 дка широколистна гора. Причина за възникването на пожара е небрежност при боравене с открит огън. \r\nПрез изминалото денонощие екипите на Районните служби в областта са реагирали на общо девет пожара в сухи треви, причинени от небрежност при боравене с открит огън. При единият от пожарите, в еленското село Глоговец, пожарникарите са спасили 40 дка смесена гора. \r\nОт Регионална дирекция „Пожарна безопасност и защита на населението” – Велико Търново напомнят, че остава в сила категоричната забрана за палене на огън в сухи треви и нискостеблена растителност. Паленето на сухи треви и храсти в землищата на населени места е стара традиция, която осигурява възможност на новата пролетна трева да поникне, а пепелта от изгорялата подобрява плодородието на почвата. В същото време запалването на растителност заплашва с опожаряване самите населени места или постройки в тях. \r\nНадежда КРЪСТЕВА", "date": "2019.03.02", "title": "Велико Търново: 100 дка широколистна гора са изгорели при пожар край река Дунав в Свищов"}
{"url": "http://www.focus-news.net/news/2019/03/02/2629935/varna-rzi-sastavi-akt-za-sahranenie-i-prodazhba-na-lekarstva-v-hranitelen-magazin-v-grada.html", "text": "През изминаващата седмица, инспектори от Регионалната здравна инспекция във Варна са издали един акт за съхранение и продажба на лекарствени продукти в магазин за хранителни и нехранителни стоки. Това съобщиха за  Радио „Фокус“ – Варна  от РЗИ. Нарушенията са констатирани при съвместна проверка с Икономическа полиция. През периода е издаден още един акт за установено административно нарушение в аптека на територията на Варненско. Проверката е осъществена по Закона за лекарствените продукти в хуманната медицина. Издадени са също и две хигиенни заключения за търговия на дребно с лекарствени продукти в аптека. През отчетния период в отдел „Държавен здравен контрол“ във Варна са постъпили 1 жалба и 1 сигнал, по които е започната процедура по проверка и отговор. Обработени са 3 сигнала. Един сигнал е неоснователен, а два са основателни. От служители на отдел „Организация и контрол на медицинските дейности” са направени 4 инспекции, от тях 1 – в лечебно заведение за извънболнична помощ, 2 – на аптеки и 1 – на лекар по Наредба 5 от 2011 година. \r\nДиана СТОЕВА", "date": "2019.03.02", "title": "Варна: РЗИ състави акт за съхранение и продажба на лекарства в хранителен магазин в града"}
{"url": "http://www.focus-news.net/news/2019/03/02/2629927/aleksis-tsipras-shte-bada-parviyat-gratski-premier-koyto-shte-poseti-skopie.html", "text": "Гръцкият премиер Алексис Ципрас обяви, че ще направи официално посещение в Северна Македония през следващите месеци, предава македонската агенция  “Макфакс“ . \r\n\"Аз ще бъда първият гръцки премиер, който официално ще посети Скопие\", обяви Ципрас на икономическия форум в Делфи, Гърция. \r\nВ речта си Ципрас заяви, че неговото правителство и това на Зоран Заев са изправени пред историческа възможност и че за първи път от двете страни на границата има две правителства, които са решени да използват тази възможност. \r\n\"Да говорят, да се консултират, да преговарят сериозно, но честно и от сърце и, разбира се, най-важното, с най-голямо уважение към историята,\" каза Ципрас. \r\nТой също така описа Споразумението от Преспа като исторически момент не само в двете страни, но и на Балканите като цяло, тъй като за първи път в двустранен въпрос е победен национализма. \r\nЦипрас подчерта, че \"днес Гърция и Северна Македония са съседи, които инвестират в приятелство, сътрудничество и солидарност и съседи, които дават пример не само на Балканите и в Европа, но и в света\".  Юлиян Марков", "date": "2019.03.02", "title": "Алексис Ципрас:  Ще бъда първият гръцки премиер, който ще посети Скопие"}
{"url": "http://www.focus-news.net/news/2019/03/02/2629939/evrodeputatat-momchil-nekov-vsyako-edno-evro-vlozheno-v-kultura-mozhe-da-vrashta-5-v-regionite.html", "text": "„Трябват реални инвестиции в култура, а не само помпозност. Хората на изкуството имат нужда най-вече от нормални условия на труд и инвестиция в творчество, не само сега по време на домакинството, и не само в Пловдив. Развитието на културата, а и запазаването ѝ, са дълги и сложни процеси и наш дълг като членове на тази комисия е да направим така, че да увеличим инвестицията и бюджета за култура включително и на национално ниво - в държавите членки. През 2015 г. белгийският град Монс беше европейска столица на културата и за всяко инвестирано евро се върнало 5 или 6. Вместо на скандали Пловдив трябва да наблегне на добрите примери“. Това каза Момчил Неков по време на пресконференция във връзка с посещението на делегация от Европейския парламент по случай домакинството на инициативата „Европейска столица на културата“ в Пловдив, съобщиха от  пресофиса на Момчил Неков . „Безспорно, градът е един от най-красивите и древни в България. Щастлив съм, че български град е домакин на подобно събитие, но това не изключва да имаме реален поглед и оценка към начина, по който се правят нещата. Напротив, затова още повече трябва да обръщаме внимание какво точно се случва с инвестираните пари в този проект“, добави още евродепутатът. \r\nВсички присъстващи членове се обединиха в тезата, че е необходима много работа и увеличаване на общоевропейския бюджет за култура и образование, както и е необходимо по-голямо финансиране на успешните програми, една от които е „Еразъм +\". \r\nМомчил Неков използва повода, че е 1 март и празникът на Баба Марта и закичи колегите си с мартенички. „Това е един чудесен пример да покажем какво значи българска традиция и култура. Радвам се, че сте тук точно на този празник, както и в навечерието на Трети март.“. \r\nДелегатите Хелга Трюпел от Германия, Джули Уорд от Великобритания, Силвия Коста от Италия, Мария Тереса Хименес Брабат от Испания, Мирча Диакону от Румъния и единствен от България - Момчил Неков присъстваха на организиран от Бюрото на ЕП в България обяд, както и на презентация на специалната изложба в бившите тютюневи складове, които в момента за превърнати в зона за култура и в своеобразен музей на тютюна. След това програмата им продължи с разходка из културните забележителности на Пловдив.", "date": "2019.03.02", "title": "Евродепутатът Момчил Неков: Всяко едно евро, вложено в култура, може да връща 5 в регионите"}
{"url": "http://www.focus-news.net/news/2019/03/02/2629940/sport-germaniya-i-arzhentina-ugovoriha-kontrola-prez-esenta.html", "text": "Германия ще играе с Аржентина в приятелски мач в Дортмунд на 9 октомври. Президентът на Германския футболен съюз Райнхард Гриндел заяви, че искат да тестват отбора срещу силен съперник. Бундестимът се оформи като големия кошмар за аржентинците, след победата на финала на Мондиал 2014, както и на четвъртфиналите в предишните две световни първенства. \r\nНа 20 март Германия играе в контролна среща със Сърбия във Волфсбург, а четири дни след това гостува на Холандия в Амстердам, в квалификационен мач за Евро 2020.", "date": "2019.03.02", "title": "Спорт: Германия и Аржентина уговориха контрола през есента"}
{"url": "http://www.focus-news.net/news/2019/03/02/2629942/stara-zagora-s-tseremoniya-po-izdigane-na-natsionalnoto-zname-v-kazanlak-shte-zapochnat-sabitiyata-za-otbelyazvane-na-141-vata-godishnina-ot-osvobozhdenieto-na-balgariya.html", "text": "С церемония по издигане на националното знаме в Казанлък ще започнат събитията за отбелязване на 141-вата годишнина от Освобождението на България от турско робство. Това каза за  Радио „Фокус”  Сребра Касева, началник на кабинета на кмета. Честванията ще започнат от 9.00 часа на площад „Севтополис“ в Казанлък. Касева посочи, че в 11.00 часа ще започне официалната част на тържествата на връх Шипка. Великотърновският митрополит Григорий ще отслужи заупокойна молитва в памет на загиналите герои за свободата на България. Председателят на Народното събрание Цвета Караянчева ще произнесе слово по повод Националния празник и ще приеме строя на почетния караул. Очаква се на тържествата на историческия връх да присъстват дипломати, народни представители, областни управители и кметове на населени места от цялата страна. \r\nОт 12.30 часа пред Паметника на свободата на връх Свети Никола ще започне ритуал по поднасяне на венци и цветя.  \r\nСлавяна ГАЙДАРОВА", "date": "2019.03.02", "title": "Стара Загора: С церемония по издигане на националното знаме в Казанлък ще започнат събитията за отбелязване на 141-вата годишнина от Освобождението на България"}
{"url": "http://www.focus-news.net/news/2019/03/02/2629941/predsedatelyat-na-bsp-sofiya-kaloyan-pargov-shte-uchastva-v-tarzhestvenoto-chestvane-na-natsionalniya-praznik-na-republika-balgariya-v-sofiya.html", "text": "Председателят на БСП - София Калоян Паргов ще участва в тържественото честване на Националния празник на Република България на Трети март в София. Това съобщиха от пресцентъра на  БСП - София . Честването ще се състои в 11.45 часа на Паметника на българския опълченец на пл. „Александър Невски“. \r\nПреди това Калоян Паргов и членове на Градската организация на БСП в София ще отбележат 141 години от Освобождението на паметника на „Цар Освободител“, където също ще поднесат цветя и венци.", "date": "2019.03.02", "title": "Председателят на БСП - София Калоян Паргов ще участва в тържественото честване на Националния празник на Република България в София"}
{"url": "http://www.focus-news.net/news/2019/03/02/2629938/prof-antoaneta-hristova-politicheski-psiholog-vtori-kabinet-na-borisov-v-ramkite-na-tozi-parlament-shte-bade-riskovo-nachinanie.html", "text": "Втори кабинет на Борисов в рамките на този парламент ще бъде рисково начинание. Това каза за обзорното предаване „Метроном“ на Радио „Фокус“ политическият психолог проф. Антоанета Христова в интервю за Цоня Събчева. По думите й това би означавало промяна на коалиционния формат, като единствената опция на сегашното управление би била кабинет на малцинството. „При кабинет на малцинството управлението ще стане изключително несигурно и почти гарантирано ще бъде неговата силна атака, тъй като БСП и опозицията са предприели много отдавнa този ход и тактика за тежък публичен, категоричен и радикализиран сблъсък между управляващи и опозиция. Това означава, че в първия момент в рамките на седмици правителството ще падне“, поясни политическият психолог. Проф. Антоанета Христова коментира още, че сегашният управленски формат е заклещен и безалтернативен, тъй като възможностите са много малки извън коалиционната прегръдка с Обединени патриоти.  \r\nЦоня СЪБЧЕВА", "date": "2019.03.02", "title": "Проф. Антоанета Христова, политически психолог: Втори кабинет на Борисов в рамките на този парламент ще бъде рисково начинание"}
{"url": "http://www.focus-news.net/news/2019/03/02/2629937/afp-nasa-i-space-x-izstrelyaha-za-parvi-pat-kapsula-za-prevoz-na-astronavti.html", "text": "NASA и SpaceX отпразнуваха успешния старт в събота на нова капсула за превоз на астронавти на едноседмично пътуване до Международната космическа станция (МКС) - ключова стъпка към възобновяване на космическите полети с пилоти от американска земя след осемгодишна пауза, пише  AFP . \r\nТози път единственият обитател на борда на космическата капсула за космическия кораб на SpaceX e манекен на име Рипли - но НАСА планира да пусне двама астронавти на борда по-късно тази година. \r\nНовата капсула е изстреляна с помощта на ракетата Falcon 9, построена от SpaceX - управлявана от милиардера Елон Мъск - в 2:49 часа местно време  (9:49 българско време) от космическия център „Кенеди“ в Кейп Канаверал, Флорида. \r\nЕдинадесет минути по-късно бе потвърдено отделянето на капсулата от ракетата за многократно ползване. Планирано е капсулата да достигне МКС до неделя около 13 часа българско време и завръщане на Земята следващия петък. \r\nТя ще се приводни в Атлантическия океан, откъдето ще бъде върната в космическия център за ново използване.  Юлиян Марков", "date": "2019.03.02", "title": "AFP: НАСА и Space X изстреляха за първи път капсула за превоз на астронавти"}
{"url": "http://www.focus-news.net/news/2019/03/02/2629944/plovdiv-zhitelite-na-shest-sela-ot-oblastta-sa-s-narusheno-vodopodavane-zaradi-avarii.html", "text": "Жителите на шест села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода до 17.00 часа са населените места Иван Вазово, Пъдарско, Устина и Розино, за неопределен период от време без вода ще са жителите на село Червен, а с частично нарушено водоподаване до 15.00 часа са домакинствата в село Брестник. \r\nЕкипите на водоснабдителното дружество работят по отстраняването на авария в района на ул. „Студенец“ в град Пловдив. Водоподаването в района ще е нарушено до 14.00 часа. \r\nТони МИХАЙЛОВ", "date": "2019.03.02", "title": "Пловдив: Жителите на шест села от областта са с нарушено водоподаване заради аварии"}
{"url": "http://www.focus-news.net/news/2019/03/02/2629936/kiril-drezov-prepodavatel-po-evropeyska-politika-ochertava-se-konflikt-okolo-interpretatsiyata-na-prespanskiya-dogovor.html", "text": "Очертава се конфликт около интерпретацията на Преспанския договор. Това каза за седмичното обзорно предаване „Метроном“ на  Радио „Фокус“  в интервю на Цоня Събчева Кирил Дрезов, преподавател по европейска политика в университета Кийл, Великобритания. Според него се е получило замитане на споровете и на дългосрочните конфликти за Преспанския договор и предшестващия го договор с България, които има много несъвършенства. Договорът от Преспа е зле приет от мнозинствата и на север и на юг. Проблематично е и вътрешното положение в Македония и по-конкретно албанският фактор и мнозинственото население, и публикуваният закон за езиците, каза още той. „От страна на Гърция има голямо нежелание да използва думите „македонски“ и „македонци“ за населението на новосъздадената Северна Македония. От друга страна насоките, които е дало македонското външно министерство е да се настоява на тези термини именно като етнически такива. Тук възниква проблем за интерпретацията. Гърците раглеждат термина „македонец“ като гражданство в самата Македония, а в Северна Македония се набляга на етническия характер. Това открито поставя въпроса и за населението, което говори на съответните диалекти в сегашна северна Гърция“, обясни той.  Според Кирил Дрезов, ако властта в Гърция се смени е възможно искрите да прераснат. Според него договорите ще останат, но тяхната ценност ще бъде малка, защото балканските общества не са привързани към буквата на закона. \r\nЦоня СЪБЧЕВА", "date": "2019.03.02", "title": "Кирил Дрезов, преподавател по европейска политика:  Очертава се конфликт около интерпретацията на Преспанския договор"}
{"url": "http://www.focus-news.net/news/2019/03/02/2629947/pregled-na-mezhdunarodnite-novini-do-13-chasa-agentsiya-fokus.html", "text": "От декември до сега поне 84 души са намерили смъртта си, докато са бягали от сирийската провинция Деир ез-Зор, окупирана от терористичната организация „Ислямска държава“ (ИД). Това се случва или на път, или скоро след като пристигнат в бежанския лагер Ал-Хол, според официални данни, обявени в петък от ООН, предава  АА .   \r\n“Мисията на ООН в Сирия продължава да е силно загрижена за хилядите цивилни, които напускат последната територия, която е в ръцете на  ИД, - Ал-Багхоуз, в селската провинция Деир ез-Зор. Районът премина през интензивни противоборства“, заяви в петък пред репортерите в Женева Йенс Ларке, говорител на Службата за координация на хуманитарните дела към ООН. \r\nСпоред него “175 деца са били хоспитализирани заради усложнения вследствие на остро недохранване”.  \r\nСамо през миналата седмица в бежанския лагер в Ал-Хол в Ал-Хасакех са приети 13 000 души, 90 процента от които са жени и деца и по-голяма част от тях са били “изтощени от глад и болни“, поясни Ларке. Броят на пристигналите в лагера сирийски бежанци само след декември 2018 година е приблизително 45 000 души.  \r\nВ момента ИД контролира два процента от сирийската територия, след като изгуби земи, източно от река Ефрат.  Но 28 процента от сирийските земи са окупирани от ПКК и Народните отряди за защита (НОЗ). 60 процента са под контрола на силите на режима, докато военната опозиция и въоръжени антиправителствени групировки държат контрола на 10 процента от сирийската територия.   \r\nАнкара постоянно критикува Вашингтон за доставките на оръжие за терористичните ПКК и НОЗ, които трябва да се бият срещу ИД. Аргументът на Турция е, че няма смисъл да се използва една терористична групировка в борбата срещу друга. \r\nСамата ПКК в 30-годишната си терористична активност е отнела живота на 40 000 души, в това число жени и деца, а НОЗ е нейното сирийско разклонение.   \r\n*** Основни теми от дневния ред ще са близкоизточните проблеми, денуклеаризацията на КНРД и  ситуацията в някои африкански страни, съобщава  ТАСС .  \r\nПрез март и април Франция и Германия за първи път в историята на Световната организация ще председателстват едновременно нейния Съвет за сигурност. \r\nВ петък бе представена програмата на постоянните представители на двете европейски държави при ООН Франсоа Делатр и Кристоф Хойсген. В нея ключовите въпроси са свързани с темите за Близкия изток, Корейския полуострови Африка. \r\nФренският външен министър Жан-Ив Льо Дриен ще бъде в Ню Йорк от 28 март до 2 април, за да участва в откритите дебати по темата   \"Заплахи за международния мир и сигурност, наречени терористични актове: битка с финансирането на тероризма \", както и в заседанията за противодействие на климатичните изменения. В началото на април заедно с германския си колега Хайко Маас ще участва в заседанието по ситуацията в Мали.   \r\nСитуацията в Сирия ще е обект на обсъждания на три пъти през март. Очаква се на 18 март специалният посланик на генералния секретар на ООН Геир Педерсен  да представи доклада си за Сирия. Пак през март Федерика Могерини ще говори за взаимодействието на ЕС с ООН.  \r\nПо време на съвместното председателство ще се обсъждат въпроси за демаркация на границата между Судан и Южен Судан, палестинско-израелското урегулиране и ситуацията в Йемен, санкциите срещу Либия също ще бъдат обект на дебати в СС. Ще се следи за развоя на ситуацията в Сирия, Йемен, Мали, Конго, Хаити. \r\n*** Стево Пендаровски се включва за втори път в президентската надпревара. Той беше кандидат на СДСМ за президент преди пет години. Тогава той загуби от сегашния държавен глава Георги Иванов, който спечели около 130 000 гласа повече, пише на своята страница македонската редакция на радио  “Свободна Европа“ .  \r\nСлед като първо се консултира с ръководството на партията, а след това и с други коалиционни партньори, премиерът Зоран Заев заяви, че Стево Пендаровски е консенсусен кандидат за президент, подкрепен от 31 партии. \r\nЗад него застават от СДСМ, тяхната коалиция, правителствена коалиция и няколко други партии. След близо два часа в пътък късно вечерта премиерът и лидер на СДСМ Зоран Заев, придружен от други партийни лидери, заяви, че всички стоят зад Пендаровски. \r\n„Стево е човек, който отдавна е взел решение да се придвижи напред, а не назад. Той избра гражданите. Много съм благодарен за качествата на другите фаворити  - Радмила Шекеринска, Оливер Спасовски, Никола Димитров и други. Важни фигури, локомотиви в правителството, които решиха да работят в правителството за реформите, за гражданите. Те решиха да дадат предимство на Стево Пендаровски ”, каза Заев. \r\nПендаровски стана кандидат след консултациите на Заев с лидера на ДСИ Али Ахмети и други партийни лидери. Ахмети още от предишните президентски избори настояваше за консенсусен кандидат за президент, но тогава не постигнаха съгласие  с партньорите от тогавашното коалиционно правителство ВМРО-ДПМНЕ. \r\nВъпреки консенсуса на партийните лидери, решението ще стане окончателно в неделя, когато СДСМ ще го потвърди на партийния конгрес. Има няколко варианта: първото е, че ръководството на партията ще предложи на конгреса да избере Пендаровски и делегатите да се споразумеят, вариант, при който няма да има гласуване за останалите кандидати. Втората възможност е конгресът да не приеме такова предложение и в този случай ще е необходимо да се вземе решение и между други кандидати, които бъдат предложени от общинските структури на партията. \r\nПреди пет години веднага след затварянето на избирателните секции, без да са ясни резултатите, Заев, тогава като лидер на опозицията, заяви, че не признава изборния процес, заявявайки, че е имало неправомерно поведение, измами и натиск и настоява за  техническо правителство. Десет месеца по-късно, през февруари 2015 г., Заев започва да публикува така наречените „опозиционни бомби“. \r\nПет години по-късно, след втория мандат на Иванов, за позицията му се състезават  няколко кандидати. Засега сигурен кандидат в надпреварата е независимата  професор Гордана Силяновска - Давкова, която е подкрепена от  ВМРО-ДПМНЕ, но въпреки това се налага да събира подписи. Събирането на подпис върви успешно и е сигурно, че тя ще влезе в надпреварата. Ще се опита и бившия директор на държавния архив Филип Петровски и бившия посланик Блерим Река, който ще бъде подкрепен от Алианса на албанците и Беса, а подписи събираше и депутатът Амди Байрами, който обаче заяви, че ще оттегли кандидатурата си и ще даде подкрепата на Пендаровски. Останалите имат срок до 9 март да съберат необходимите 10 000 подписа. Кандидатите в Държавната избирателна комисия трябва да подадат заявления за участие в изборите не по-късно от 21 март, а предизборната кампания трябва да започне на 1 април. \r\n*** Най-малко трима цивилни - жена и две деца, загинаха в събота вечер по време на обстрела на окръг Пунч в северната част на индийския щат Джаму и Кашмир от територията, контролирана от Пакистан. Това се съобщава от телевизионния канал NDTV, позовавайки се на държавната полиция, предава  ТАСС . \r\nСпоред канала стрелбата от съседната страна е била извършена с помощта на 105 mm гаубици и минохвъргачки. В резултат на обстрела в село Салотри са разрушени няколко къщи. \r\nСпоред индийската страна обстрелът е започнал няколко часа след като Исламабад предаде на Индия пилота Абхинандан Вартхаман, свален по време на въздушен бой над спорния район Кашмир. \r\n*** Петима  души, четири от които деца са загинали в събота сутринта в резултат на пожар в Нюрнберг (Федерална провинция Бавария). Това се съобщава от полицията в Германия, цитирана от  TACC . \r\n\"Като цяло, в сградата,когато e избухнал пожар, е имало девет души,\" - информира полицията. „Четирима са успели да спасят, като са били хоспитализирани“. \r\nСред мъртвите има четири деца - бебе и деца на възраст четири, пет и седем години, както и 34-годишна жена. Причините за пожар все още не са установени. \r\n\"В момента нямаме данни за умишлен палеж, но проверяваме всички версии\", съобщиха от полицията. \r\nВ материала не се привеждат данни за националността на загиналите и пострадалите. \r\n*** NASA и SpaceX отпразнуваха успешния старт в събота на нова капсула за превоз на астронавти на едноседмично пътуване до Международната космическа станция (МКС) - ключова стъпка към възобновяване на космическите полети с пилоти от американска земя след осемгодишна пауза, пише  AFP . \r\nТози път единственият обитател на борда на космическата капсула за космическия кораб на SpaceX e манекен на име Рипли - но НАСА планира да пусне двама астронавти на борда по-късно тази година. \r\nНовата капсула е изстреляна с помощта на ракетата Falcon 9, построена от SpaceX - управлявана от милиардера Елон Мъск - в 2:49 часа местно време  (9:49 българско време) от космическия център „Кенеди“ в Кейп Канаверал, Флорида. \r\nЕдинадесет минути по-късно бе потвърдено отделянето на капсулата от ракетата за многократно ползване. Планирано е капсулата да достигне МКС до неделя около 13 часа българско време и завръщане на Земята следващия петък. \r\nТя ще се приводни в Атлантическия океан, откъдето ще бъде върната в космическия център за ново използване.", "date": "2019.03.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/02/2629931/kiril-drezov-prepodavatel-po-evropeyska-politika-nay-potarpevsh-ot-razmyana-na-teritorii-mezhdu-kosovo-i-sarbiya-shte-e-severna-makedoniya.html", "text": "Най-потърпевш от размяна на територии между Косово и Сърбия ще е Северна Македония. Това каза за седмичното обзорно предаване „Метроном“ на  Радио „Фокус“  Кирил Дрезов, преподавател по европейска политика в университета Кийл, Великобритания в интервю на Цоня Събчева. „Ако има такъв компромис, специално за Бояновац и Прешево, се вижда че това отрязва единствената магистрала, която свързва Скопие с Белград. Остават селски пътища, които да свързват двете страни. Албанският фактор ще обгърне още по-плътно страната от север, както го прави и от запад. Той присъства и вътре в Македония. Натискът от вътре и от вън върху страната ще бъде много по-голям“, обясни той.  Кирил Дрезов каза още, че Сърбия продължава да се ползва в много по-големи симпатии от България в Северна Македония. Докато сърцата на македонците не се обърнат към България, в случващото се там страната ни не присъства, коментира той. \r\nЦоня СЪБЧЕВА", "date": "2019.03.02", "title": "Кирил Дрезов, преподавател по европейска политика:  Най-потърпевш от размяна на територии между Косово и Сърбия ще е Северна Македония"}
{"url": "http://www.focus-news.net/news/2019/03/02/2629946/varna-raste-broyat-na-bolnite-ot-varitsela-i-skarlatina-v-oblastta-prez-poslednata-sedmitsa.html", "text": "През последната седмица броят на болните от варицела и скарлатина във Варна е нараснал чувствително. За периода от 22 до 28 февруари в областта са регистрирани 161 лица, засегнати от въздушно-капкови инфекции, срещу 103 болни, отчетени седмица по-рано. Това съобщиха за  Радио „Фокус“ – Варна  от Регионалната здравна инспекция (РЗИ). По данни не епидемиолозите за периода регистрираните нови болни с варицела са били 134, докато седмица преди това броят им е бил 89.  \r\nОбщо регистрираните лица с варицела през февруари тази година са 344, като за сравнение, случаите през същия месец на 2017 година са били 188.  \r\nПрез миналата седмица от здравната инспекция отчитат и почти двоен ръст на заболелите от скарлатина. През предходния отчетен период случаите са били 14, а между 22 и 28 февруари са регистрирани още 27 болни.  \r\nОт РЗИ отчитат и нарастване в броя на болните с грип и остри респираторни заболявания. През последната седмица са били отчетени 213 пациенти срещу 154, докладвани през предходния период. Най-висока заболяемост е регистрирана във възрастта 5 – 14 години (64 деца) и 30 – 64 години (51 заболeли лица). Регистрирани са 2 случая на грип и 65 усложнения от остри респираторни заболявания. От тях 34 са бронхитите и 31 пациенти са развили пневмонии.  \r\nВ имунизационния кабинет през отчетния период са преминали общо 40 лица. Проведени са 28 имунизации. С ваксина против жълта треска са обхванати 11 лица. \r\nДиана СТОЕВА", "date": "2019.03.02", "title": "Варна: Расте броят на болните от варицела и скарлатина в областта през последната седмица"}
{"url": "http://www.focus-news.net/news/2019/03/02/2629943/prof-antoaneta-hristova-politicheski-psiholog-bsp-tryabva-da-izlachva-avtoritet-na-upravlyavashti-a-ne-energiyata-na-revolyutsioneri.html", "text": "БСП трябва да излъчва авторитет на управляващи, а не енергията на революционери. Това каза за обзорното предаване „Метроном“ на  Радио „Фокус“  политическият психолог проф. Антоанета Христова в интервю за Цоня Събчева. По думите й стана ясно, че парламентът може да работи и без опозицията. Ще се стигне до криза, заради тези, които отсъстват от парламента и не успяват да осигурят кворум в НС, а не от БСП, каза още тя. „Ако БСП надвие егото си и реши да работи върху управленска визия истински, а не просто да хвърли една „Визия за България“, която не е разработена експертно. Ако има лица, които не изглеждат младежки и революционно, а зряло и управленски, и едните, и другите имат какво да правят  в момента. Ако ГЕРБ не престане да прави издънки, като да прави промени, без те да са с подготвена почва в обществото. Всички тези грешки свързани с публично, организационно говорене и поведение се избегнат, ситуацията може да се стабилизира и да си изкарат мандата, за да могат двете политически сили да се подготвят и да си направят изборите“, каза тя. Проф. Антоанета Христова коментира още, че разумът на този етап показва, че няма необходимост от предсрочни избори.  \r\nЦоня СЪБЧЕВА", "date": "2019.03.02", "title": "Проф. Антоанета Христова, политически психолог: БСП трябва да излъчва авторитет на управляващи, а не енергията на революционери"}
{"url": "http://www.focus-news.net/news/2019/03/02/2629948/plovdiv-otchita-se-uvelichenie-v-broya-na-bolnite-ot-varitsela-i-chrevni-infektsii-v-oblastta.html", "text": "Отчита се увеличение в броя на болните от варицела и чревни инфекции в областта за периода от 21 февруари до 27 февруари 2019 г. Това сочи  справка на сайта на Регионалната здравна инспекция . Последните данни сочат, че броят на засегнатите от варицела е нараснал от 65 (през седмицата от 14 до 20 февруари) на 86 души, а броят на болните от чревни инфекции – от 26 на 43 души за същия период. Спад се отчита при засегнатите от скарлатина и вирусен хепатит.", "date": "2019.03.02", "title": "Пловдив: Отчита се увеличение в броя на болните от варицела и чревни инфекции в областта"}
{"url": "http://www.focus-news.net/news/2019/03/02/2629952/varna-v-grada-shte-se-provede-uchreditelno-sabranie-na-regionalnata-kolegiya-na-pomoshtnik-farmatsevtite.html", "text": "Учредително събрание на Регионалната колегия на помощник-фармацевтите предстои да се проведе във Варна на 7 март. Това съобщиха за  Радио „Фокус“ – Варна  от Регионалната здравна инспекция (РЗИ). Създаването на съсловната организация е във връзка с обнародвания в началото на ноември миналата година Закон за изменение и допълнение на Закона за съсловната организация на медицинските сестри, акушерките и асоциираните медицински специалисти. Учредителното събрание във Варна ще се проведе от 18.30 часа на 7 март в зала „Професор д-р Капрелян“ в РЗИ. По време на срещата ще бъдат избрани управителни органи на колегията, както и делегати за първия конгрес на съсловната организация. Записването за участие ще започне в 18.00 часа. \r\nДиана СТОЕВА", "date": "2019.03.02", "title": "Варна: В града ще се проведе Учредително събрание на Регионалната колегия на помощник-фармацевтите"}
{"url": "http://www.focus-news.net/news/2019/03/02/2629950/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.03.02", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/03/02/2629954/veliko-tarnovo-s-bogata-tarzhestvena-programa-v-grada-shte-badat-otbelyazani-141-godini-ot-osvobozhdenieto-na-balgariya.html", "text": "С богата тържествена програма в града ще бъдат отбелязани 141 години от Освобождението на България. Това съобщиха от пресцентъра на  Община Велико Търново . Събитията, посветени на Националния празник на Република България ще започнат в 10.30 часа пред сградата на Общината, където ритуално ще бъдат издигнати знамената на България, Европейския съюз и Велико Търново. Слово ще произнесе кметът Даниел Панов, а с литературно-музикална композиция ученици от Природо-математическата гимназия „Васил Друмев” ще припомнят за Руско-турската освободителна война и датата 3 март 1878 година. Връчена ще бъде и общинската академична награда „Трети март”. \r\nВ 11.00 часа пред паметника „Майка България” ще започне военният ритуал по поднасяне на венци и цветя в знак на признателност към паметта на българските герои. Ще бъде отслужен благослов, а поздрав за всички присъстващи ще отправят изпълнителите от Детско-юношески фолклорен ансамбъл „Българче”. Край паметника ще бъде подредена атрактивна изложба, представяща въоръжение, военни униформи и документи от Руско-турската освободителна война от 1877 - 1878 година. Организатор е клуб „Традиция” – Велико Търново. \r\nВ 10.00 часа навръх Трети март започва и безплатната пешеходна обиколка с беседа, организирана от Регионалния исторически музей. Сборен пункт е площад „Съединение” пред Музей „Възраждане и Учредително събрание”, който е и първият обект в тура. Следват Музей „Затвор”, улица „Гурко” и паметник „Майка България”. \r\nВ 20.00 часа ще бъде излъчен аудио-визуалният спектакъл „Царевград Търнов – звук и светлина”. Прожекцията е подарък за всички жители и гости на старопрестолния град и ще може да бъде наблюдавана от площад „Цар Асен I”. \r\nЗа датата на Националния празник кметът Даниел Панов забрани поставянето в централната част на града на маси, сергии и други обекти за временна търговия. Рестрикцията се отнася както за търговия с хранителни и промишлено стоки, така и за промоции, рекламни кампании и други обслужващи дейности. Допуска се само едно изключение - разрешено ще бъде поставянето на преместваеми обекти за продажба на български национални знамена и на балони. Забраната се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“.", "date": "2019.03.02", "title": "Велико Търново: С богата тържествена програма в града ще бъдат отбелязани 141 години от Освобождението на България"}
{"url": "http://www.focus-news.net/news/2019/03/02/2629953/reuters-es-ne-razreshava-na-polsha-da-stroi-kanal-na-baltiyskoto-kraybrezhie-bez-odobrenieto-na-ek.html", "text": "Полша трябва да се откаже от изграждането на канал на балтийското крайбрежие без одобрението на Европейската комисия, предаде  Reuters , цитирайки служител в Брюксел. \r\nОтбелязва се, че това може да изостри вече напрегнатите отношения между националистите на власт в Полша и Европейския съюз: те вече имат различия по въпросите на правовата държава и миграцията. \r\nВаршава подчертава, че изграждането на канала е необходимо както от съображения за сигурност, така и поради икономически съображения. \r\nВ същото време, според агенцията, полските власти заявиха, че Европейската комисия признава целесъобразността на строителството, но настоява да продължи обсъждането на техническите въпроси. \r\nНезависимо от това, високопоставен европейски служител отхвърля изявлението на Варшава и заявява, че ЕК не е съгласна с необходимостта от този проект. Той обаче признава, че обсъждането на технически въпроси ще продължи. В същото време, според информацията, до окончателното решение на Европейската комисия, Полша трябва да се въздържа от строителни работи по проекта. \r\nВ края на миналата година полските власти обявиха търг за изграждане на канал през Балтийската коса. Това е тясна ивица земя, която отделя Калининградския залив от залива Гданск. Дължината на канала е 65 километра (35 от тях принадлежат на Русия). В Полша каналът е свързан с континента, а в района на Калининград е отделен от него с плавателен проток.  Юлиян Марков", "date": "2019.03.02", "title": "Reuters: ЕС не разрешава на Полша да строи канал на балтийското крайбрежие без одобрението на ЕК"}
{"url": "http://www.focus-news.net/news/2019/03/02/2629951/sport-zverev-i-kirios-igrayat-za-trofeya-v-akapulko.html", "text": "Тенис: Александър Зверев се класира за първия си финал през 2019 година на силния тенис турнир в Акапулко, след като надигра британеца Камерън Нори в два сета – в отделните части 7:6, 6:3. Негов съперник в мача за титлата ще бъде Ник Кириос. След успехите си над Рафаел Надал и Стан Вавринка, австралиецът се справи и с американския гигант Джон Иснър в три сета – 7:5, 5:7, 7:6. \r\nЗверев и Кириос имат шест срещи помежду си при равенство 3:3 победи в общата статистика. Последният им мач бе спечелен от германеца на осминафиналите в Маями миналата година, след двусетова победа с 6:4, 6:4.", "date": "2019.03.02", "title": "Спорт: Зверев и Кириос играят за трофея в Акапулко"}
{"url": "http://www.focus-news.net/news/2019/03/02/2629949/tass-generalniyat-shtab-na-rusiya-razkazva-za-amerikanska-strategiya-za-tsvetni-revolyutsii-s-izpolzvane-na-orazhiya.html", "text": "Генералният щаб на Русия разказва за американска стратегия за „цветни революции“ с използване на оръжия, предава  TACC . \r\nПентагонът започна да разработва нова стратегия за водене на военни действия \"Троянски кон\", чиято същност е да използва активно протестния потенциал на \"петата колона\", за да дестабилизира ситуацията, като едновременно с това нанася  удари с високоточни оръжия (ВТО) на най-важните обекти. Това съобщи в събота началникът на Генералния щаб на въоръжените сили на Русия - първият заместник-министър на отбраната на Руската федерация, армейски генерал Валерий Герасимов на конференция за развитието на военната стратегия. \r\n\"Пентагонът започна да разработва фундаментално нова стратегия за война, която вече е наречена „Троянски кон“. Нейната същност е в активното използване на протестния потенциал на петата колона в интерес на дестабилизирането на ситуацията, като едновременно с това атакува с ВТО най-важните обекти\", каза той.  \r\n\"Бих искал да отбележа, че Руската федерация е готова да предотврати някоя от тези стратегии. През последните години военните учени, заедно с Генералния щаб, са разработили концептуални подходи за неутрализиране на агресивните действия на потенциалните опоненти\", каза Герасимов. \r\nСпоред него основата на реакцията на Руската федерация е \"активна отбранителна стратегия\", която, отчитайки отбранителния характер на руската военна доктрина, предвижда набор от мерки за предвиждане на неутрализирането на заплахите за сигурността на държавата. \r\n\"Това е оправданието на разработените мерки, които трябва да съставляват научната дейност на военните учени. Това е една от приоритетните области за осигуряване на държавната сигурност. Трябва да сме преди врага в развитието на военната стратегия, да вървим напред\", добави началникът на Генералния щаб. \r\nСпоред Герасимов Съединените щати и техните съюзници работят по нападателни военни действия, насочени към елиминиране на държавността на нежеланите страни, подкопаване на суверенитета и замяна на законно избрани държавни органи. \r\n\"Съединените щати и техните съюзници са избрали агресивния вектор на своята външна политика. Те работят по нападателни военни действия, като\" глобален удар \",\" многосферна битка \", използвайки технологията на\" цветните революции \"и\" меката сила \". Целта им е да елиминират държавността на нежеланите страни , подкопавайки суверенитета, променяйки законно избраните органи на държавната власт, ”каза Герасимов. \r\n„Такъв е случаят в Ирак, Либия и Украйна. Понастоящем подобни действия се наблюдават във Венецуела“, заяви началникът на Генералния щаб.  Юлиян Марков", "date": "2019.03.02", "title": "ТАСС: Генералният щаб на Русия разказва за американска стратегия за „цветни революции“ с използване на оръжия"}
{"url": "http://www.focus-news.net/news/2019/03/02/2629956/nfsb-nastoyavame-prezidentat-rumen-radev-da-se-izvini-na-balgarskiya-narod-za-unizyavashtoto-natsiyata-povedenie-da-govori-v-prezidentstvoto-ne-na-ofitsialniya-balgarski-ezik-a-na-chuzhd.html", "text": "Настояваме президентът Румен Радев да се извини на българския народ за унизяващото нацията поведение да говори в Президентството не на официалния български език, а на чужд. Това се посочва в  позиция на Националния изпълнителен комитет на НФСБ  по повод разговора между президента Румен Радев и генералния секретар на НАТО Йенс Столтенберг, проведен на 1 март в Президентството на английски език. \r\n„Ние, членовете на Националния изпълнителен комитет на НФСБ, изразяваме възмущението си от грубото погазване от президента на Република България Румен Радев на чл. 3 от Конституцията гласящ, че „Официалният език в републиката е българския“, посочват от НФСБ.  \r\n„На 01 март 2019 г. в Президентството на Република България президентът Радев разговаря с генералния секретар на НАТО г-н Йенс Столтенберг не на официалния български език, а на чужд език – английски. Унизително, цинично и арогантно! Като, че ли българското Президентство е столова в централата на НАТО!\", заявяват от НФСБ.  \r\nСпоред Националния изпълнителен комитет на НФСБ с поведението си президентът Радев нарушава не само чл. 3, но и чл. 36, ал. 1 от Конституцията, който прокламира, че „ползването на българския език е право и задължение на българските граждани“.  \r\n„Езикът на един народ отразява неговото сърце, разум и дух защото езикът е единствената форма, чрез която се материализира човешката мисъл. Винаги и за всеки народ той е свещен. С поведението си президентът Радев унижи не само свещения език на Вазов, Ботев и Хайтов „език свещен на нашите деди“, но и целия български народ, който по Конституцията е призван да представлява.  \r\nУнижи го за втори път, след като позорно и гузно премълча назидателната реч на Руския патриарх Кирил точно преди една година\", посочват още от НФСБ. \r\n„Българският президент Румен Радев не само игнорира посочените конституционни норми, но забрави, че съгласно чл. 92, ал. 1 представлява не само себе си, но и Република България в международните отношения, а следователно и всички български граждани.     \r\nЗа нас, българските граждани от НФСБ, е недопустимо да се нарушава Конституцията и точно в навечерието на националния ни празник в българското президентство да се говори на чужд език независимо какъв\", се казва в позицията на партията.  \r\n„Между другото г-н Радев, на какъв език, бихте посрещнали президента на република Турция Реджеп Тайип Ердоган?\", запитаха от НФСБ. \r\n„Националният изпълнителен комитет на ПП НФСБ настоява президентът Радев да се извини на българския народ за повторното недостойно и унизяващо нацията поведение, поругало както свещения български език, така и националното достойнство на всеки българин.  \r\nСъзнавайки, че юридически трудно бихме обосновали достатъчна тежест на нарушението, за да искаме отстраняване от длъжност на президента за нарушение на Конституцията по чл. 103 от основния ни закон, ние се обръщаме към основния блюстител на законността в Прокуратурата, с искане да се произнесе по законосъобразността на действията на държавния глава\", заявяват от Националния изпълнителен комитет на ПП НФСБ.", "date": "2019.03.02", "title": "НФСБ: Настояваме президентът Румен Радев да се извини на българския народ за унизяващото нацията поведение да говори в Президентството не на официалния български език, а на чужд"}
{"url": "http://www.focus-news.net/news/2019/03/02/2629945/kurir-makedoniya-zasluzhava-li-stevo-pendarovski-vtori-shansi.html", "text": "Заслужава ли Стево Пендаровски втори шанс, пише близкото до ВМРО-ДПМНЕ скопско електронно издание  “Курир“ . \r\nСтево Пендаровски в предстоящите президентски избори е съвместният кандидат на СДСМ и ДСИ. След като бе победен на последните избори от сегашния президент Георги Иванов, той влиза в ново състезание, където освен подкрепата, която получи , се надява и на подкрепата на албанските избиратели. \r\nНо Пендаровски е политик, от когото много хора са разочаровани и не му спасяват критиките. Освен че не подкрепят кандидатурата му, Пендаровски няма да получи и гласа им на изборите, пише изданието. \r\nОт вчера, след официалното обявяване на кандидатурата, социалните мрежи дискутират въпроса \"Заслужава ли Пендаровски втори шанс\"? Сред тях са много журналисти и хора от обществения живот. \r\nЖурналистът Йорданка Ивановска-Йоци написа: \r\n\"От говорител на правителство на ВМРО-ДПМНЕ, съветник на президент от същата партия, до кандидат за президент на СДСМ и ДСИ за президент на Северна Македония. \r\nПреди пет години Стево Пендаровски получи 400 000 гласа като кандидат на СДСМ. Във време тъмно, от хора, които наистина вярваха във него. Иванов спечели 540 000 и го победи на втория кръг. \r\nПрез 2019 г. той е съвместен кандидат на СДСМ-ДСИ. С огромен товар зад себе си. От неработоспособността на двете партии, чийто кандидат е обременен със сенки, с неизвестност, скрити престъпления от неговите партийни приятели, се възпламеняват разочаровани очаквания. \r\nОтброяваме. Ние броим загубените гласове. \r\nPS Покойния бивш президент Борис Трайковски, чийто съветник е Пендаровски, за СДСМ винаги е бил нелегитимен. Поради това те го наричаха „гражданин“, а през 2019 г. в навечерието на  изборите те призоваха гражданите да се поклонят пред паметта му. Болно“  Юлиян Марков", "date": "2019.03.02", "title": "„Курир“ (Македония): Заслужава ли Стево Пендаровски втори шанс?"}
{"url": "http://www.focus-news.net/news/2019/03/02/2629960/plovdiv-nameren-e-54-godishniyat-mazh-ot-karlovo-koyto-be-obyaven-za-izdirvane-ot-politsiyata-sastoyanieto-mu-e-dobro.html", "text": "Намерен е 54-годишният Енчо Иванов Христов от Карлово, който бе обявен за издирване от полицията. Това съобщи за  Радио „Фокус“ – Пловдив  говорителят на Областната дирекция на МВР. Мъжът е предаден в добро здраве на близките му. Той беше в неизвестност от 28 февруари. \r\nТони МИХАЙЛОВ", "date": "2019.03.02", "title": "Пловдив: Намерен е 54-годишният мъж от Карлово, който бе обявен за издирване от полицията, състоянието му е добро"}
{"url": "http://www.focus-news.net/news/2019/03/02/2629959/balgarskata-stopanska-kamara-noviyat-model-za-kontsesionirane-na-morskite-plazhove-e-v-ushtarb-na-predpriemachite-investitorite-i-zaetite-v-turizma.html", "text": "Новият модел за концесиониране на морските плажове е в ущърб на предприемачите, инвеститорите и заетите в туризма. Това се посочва в  позиция на Българската стопанска камара  (БСК) относно новия модел за концесиониране на морските плажове. \r\n„Като национално представителна работодателска организация и един от водещите партньори на държавата при формиране на икономическата политика на страната, Българската стопанска камара изразява несъгласие с новия модел за концесиониране на морските плажове. От началото на годината тези процедури са прехвърлени от обхвата на Закона за устройството на Черноморското крайбрежие към новия Закон за концесиите. \r\nПромяната е в ущърб на предприемачите, инвеститорите и заетите в туризма, които формират близо 12% от брутния вътрешен продукт на България и привличат милиони туристи у нас. Не бива да се пропуска и фактът, че туристическият сектор е структуроопределящ за българската икономика и от стабилното му развитие зависят редица други отрасли\", посочват от БСК. \r\n„За нас остава неясно защо една прозрачна и работеща процедура бе заменена с механизъм, който е много по-тромав и сложен. Изискванията към бизнеса за доказване на чисто съдебно минало за страни извън ЕС са на практика неизпълними, а възможността за обжалване на процедурите се отваря за всеки недоволен, което може да доведе до опорочаване на конкурсите и създава несигурност у инвеститорите\", се казва я позицията на БСК. \r\nСпоред Камарата в резултат бизнесът ще се отдръпне от грижата за плажните ивици и ще бъде стопиран интересът на големите туроператори и инвеститори. „В същото време, общините и държавата ще трябва непредвидено да се погрижат за евентуално увеличения брой безстопанствените плажове, вкл. за тяхната охрана, почистване, медицинско обслужване и пр. Не на последно място, новите концесионни процедури ще увредят сериозно имиджа на страната ни като целогодишна дестинация за качествен туризъм на конкурентни цени\", заявяват от БСК. \r\n„БСК винаги е подкрепяла устойчивото развитие на българския туризъм и е активен негов партньор, отчитайки значението му за родната икономика. Ето защо, категорично настояваме за възстановяване на стария законов ред, който предвиждаше възлагането на концесиите да става по силата на Закона за устройство на Черноморското крайбрежие, с решение на Министерския съвет, по предложение на министъра на туризма, докато според Закона за концесиите, концедент е единствено министърът. \r\nНа разположение сме да съдействаме с експертиза в хода на дискусиите по казуса, с цел положителното му разрешаване\", се казва в позицията на БСК.", "date": "2019.03.02", "title": "Българската стопанска камара: Новият модел за концесиониране на морските плажове е в ущърб на предприемачите, инвеститорите и заетите в туризма"}
{"url": "http://www.focus-news.net/news/2019/03/02/2629961/gen-andrey-botsev-nachalnik-na-otbranata-visoko-otsenen-e-prinosat-na-balgarskite-vaorazheni-sili-v-miroopazvashtite-operatsii-na-nato.html", "text": "Високо оценен е приносът на Българските въоръжени сили в мироопазващите операции на НАТО- както в нашия регион, така и в Афганистан. Това каза за седмичното обзорно предаване „Метроном“ на  Радио „Фокус“  в интервю на Цоня Събчева началникът на отбраната ген. Андрей Боцев. Той припомни, че националният план за повишаване разходите за отбрана предвижда бюджетът за отбрана да достигне 2% от брутния вътрешен продукт до 2024г.    \r\n „За сега твърдо заявявам, че този план се спазва от Правителството и необходимите средства, както е по пътната карта на плана, се изпълняват. Това беше потвърдено както от министър-председателя Бойко Борисов, така и от генералния секретар на НАТО Йенс Столтенберг. Средствата заложени в плана ще се харчат по най-ефективния начин и всяка година ще има отчет за отпуснатите средства за въоръжение, бойна техника и подготовка“, обясни той. Ген. Андрей Боцев каза още, че след визитата си генералният секретар на НАТО Йенс Столтенберг е изразил мнението, че България е една от най-активните и най-лоялни членове на НАТО с водеща роля за спокойствието на Югоизточните Балкани и в Черноморския регион.", "date": "2019.03.02", "title": "Ген. Андрей Боцев, началник на отбраната: Високо оценен е приносът на Българските въоръжени сили в мироопазващите операции на НАТО"}
{"url": "http://www.focus-news.net/news/2019/03/02/2629962/burgas-regionalna-zdravna-inspektsiya-shte-provede-uchreditelno-sabranie-na-pomoshtnik-farmatsevtite-uprazhnyavashti-profesiyata-na-teritoriyata-na-oblastta.html", "text": "Регионална здравна инспекция свиква първото общо учредително събрание на помощник-фармацевтите, упражняващи професията на територията на област Бургас. Това съобщиха от пресцентъра на  РЗИ . Учредителното събрание на регионалната колегия на съсловната организация на помощник-фармацевтите, упражняващи професията на територията на област Бургас, ще се проведе на 13 март 2019 г. от 16.00 часа. Регистрацията започва от 15.30 часа в Аулата на административния корпус на „УМБАЛ - Бургас“ АД. На събранието ще бъдат направени избор на ръководни органи на колегията: председател на Управителен съвет; членове на Управителен съвет; членове на Контролна и Етична комисии; делегати за първия конгрес на съответната съсловна организация.  \r\nПървото общо събрание на регионалната колегия ще се председателства от директора на  РЗИ – Бургас д-р Георги Паздеров, който е без право на глас.", "date": "2019.03.02", "title": "Бургас: Регионална здравна инспекция ще проведе учредително събрание на помощник-фармацевтите, упражняващи професията на територията на областта"}
{"url": "http://www.focus-news.net/news/2019/03/02/2629965/pazardzhik-s-moleben-za-zdrave-i-blagopoluchie-v-tsarkvata-sveta-bogoroditsa-v-grada-shte-zapochnat-sabitiyata-za-otbelyazvane-na-natsionalniya-praznik-na-balgariya.html", "text": "С молебен за здраве и благополучие в църквата „Света Богородица” в града ще започнат събитията за отбелязване на Националния празник на България. Това съобщиха от  Община Пазарджик . На Трети март в 10.00 часа ще бъдат поднесени цветя на всички паметници и паметни плочи, свързани с Освобождението. Празничен концерт на площад „Константин Величков” ще започне в 10.30 часа и ще започне с програма на духова формация при Симфонично-оперетно дружество „Маестро Г. Атанасов”. Кметът на Община Пазарджик Тодор Попов ще вдигне знамето на Република България в 11.00 часа на площад „Константин Величков” и ще произнесе празнично слово. Програмата предвижда концерт с участието на представителните детски фолклорни състави „Чудесия” и „Чавдар” към Младежки дом, „Детство” към ОДК и Детско-юношески фолклорен ансамбъл „Елица“. \r\nОбщината отправя покана към всички граждани да се присъединят към празничните прояви и да изпеят заедно националния химн по повод 141 години от Освобождението на България.", "date": "2019.03.02", "title": "Пазарджик: С молебен за здраве и благополучие в църквата „Света Богородица” в града ще започнат събитията за отбелязване на Националния празник на България"}
{"url": "http://www.focus-news.net/news/2019/03/02/2629967/sport-dunav-i-botev-plovdiv-zavarshiha-naravno-11-v-mach-ot-24-iya-krag-na-parva-liga.html", "text": "Футбол: Дунав и Ботев Пловдив завършиха наравно 1:1 в мач от 24-ия кръг на Първа лига. За домакините от Русе точен бе Васев в 43-ата минута, а за гостите изравни Неделев в 54-тата минута от дузпа. Това е 60-ият гол за Тодор Неделев с екипа на „канарчетата“.  Ботев запази четвъртото си място с 43 точки  - с една повече от петия Берое, който днес гостува на другия пловдивски отбор – Локомотив в 15:00 часа. Дунав е предпоследен с 19 точки. В 17:30 ЦСКА играе със Септември.", "date": "2019.03.02", "title": "Спорт: Дунав и Ботев Пловдив завършиха наравно 1:1 в мач от 24-ия кръг на Първа лига"}
{"url": "http://www.focus-news.net/news/2019/03/02/2629968/sliven-obshtina-tvarditsa-organizira-pohod-do-vrah-kutra-za-otbelyazvane-na-natsionalniya-praznik-na-republika-balgariya.html", "text": "Община Твърдица и НЧ „Св. св. Кирил и Методий 1914“ организират тържествено отбелязване на Националния празник на Република България Трети март. Това съобщиха от пресцентъра на  Община Твърдица . От 9.30 часа от пл. „Свобода“ започва традиционният поход до връх Кутра. В 18.30 часа в голямата зала на читалището в Твърдица ще започне тържествен концерт с участието на местни състави. В 19.30 на площада е церемонията за поднасяне на цветя, а запята ще започне в 19.30 часа.", "date": "2019.03.02", "title": "Сливен: Община Твърдица организира поход до връх Кутра за отбелязване на Националния празник на Република България"}
{"url": "http://www.focus-news.net/news/2019/03/02/2629958/deutsche-welle-makedoniya-kakvi-sa-zalozite-na-prezidentskite-izbori.html", "text": "Според първоначалните съобщения в кампанията професорът от Юридическия факултет иска да бъде създател на нова конституционна рамка за \"истинско разделение на властта\", пише Любчо Поповски за македонската редакция на  Deutsche Welle .  \r\nСпоред всички новини досега президентската надпревара обещава да бъде изключително вълнуваща. Няколко неща ще определят кампанията. Първото е дали тези избори ще бъдат представени като истински референдум за 20-месечното управление на Зоран Заев. Опозицията иска изцяло да сведе тези избори в тази посока, което е смело, но и рисковано . Християн Мицковски казва, че ако Гордана Силяновска-Давкова победи, това означава открит път за неизбежни предсрочни парламентарни избори, на които СДСМ ще бъде победен. Основна стратегия за всяка опозиция - чрез политически наблюдател да се върне към властта след кратко място в сянката ѝ. В тази стратегия Мицковски вижда само поражението на другите и не мисли за собственото си. За него изглежда немислимо, ако кандидата на управляващите  загуби изборите, това да не се третира като делегитимация на правителството. Но е много съмнително, ако Силяновска-Давкова загуби той да остане начело на ВМРО-ДПМНЕ, защото е имал четиригодишен мандат, така че евентуалната му отговорност е да обсъди един орган, друг орган и конгреса ... цялото разискване, ако може да се загуби в процедурите. \r\nРазбира се, същата ситуация може да се повтори и за Заев. Победата на кандидата на СДСМ ще бъде най-силното потвърждение на политиката на правителството, а за евентуалното поражение ще се говори в стила - посланието се разбира, ще работим усилено за просперитета на македонските граждани, ще си сътрудничим с новия президент в интерес на държавата и други подобни клишета.  Заев много добре знае, че поражението на президентските избори ще бъде много сериозен удар за неговото правителство и ще му бъде много трудно да изкара мандата си с такава голяма рана. Можем да предполагаме, въпреки че това не е сигурно, че правителственият мозъчен тръст се подготвя за отговор и на такъв резултат, той ще обясни стабилността на политиките и ще съобщи данни за грандиозния растеж на чуждестранните инвестиции. \r\nПо принцип, реакциите на двамата политици ще бъдат подобни в загубата на техния кандидат, само че Мицковски, който се опитва да повиши залога, ще трябва да знае, че тези големи очаквания могат да се насочат към него като сноп големи разочарования. Макар че при евентуално поражение на опозиционния кандидат той може да насочи гнева в посока на делегатите на конгреса, които са избрали кандидат, който не произхожда от партийните структури, да се дистанцира от нея, колкото да не бъде принуден да стане сам жертва. В такава ситуация изпитаният метод на местната политика може да бъде приложен отново - изборите да се считат за нередовни и резултатите да не бъдат признати.  Юлиян Марков", "date": "2019.03.02", "title": "Deutsche Welle (Македония): Какви са залозите на президентските избори"}
{"url": "http://www.focus-news.net/news/2019/03/02/2629963/hristiyan-mitskovski-stevo-pendarovski-e-litse-na-zaevizma-a-zaevizmat-tryabva-da-si-otide.html", "text": "„Стево Пендаровски е лице на „заевизма“, а „заевизмът“ трябва да си отиде“, заяви лидерът на ВМРО-ДПМНЕ Християн Мицковски, цитиран от македонското електронно издание  „МКД“ . \r\n„Видяхте реалната картина днес на пазара тук, полупразни сергии, полупразен пазар, защото сега няма купувачи, хората се оплакват, търговците се оплакват от отношението на това престъпно, непотистко и насилствено правителство, водено от деспота Заев“, каза Християн Мицковски по време на посещението си на градския пазар в Охрид. \r\n„Техният ред е отминал. След  всичко, което сме прекарали близо две години, след като СДСМ и правителството на Заев са на власт, ние заявяваме, че не само, че не дойде по-добър живот, а всъщност дойде ад. Можете да видите реалността на пазара в Охрид. \r\nНалице е мрачна атмосфера, няма купувачи, търговците се оплакват от пазара, всички онези законови решения, които правителството прие в миналото, са за сметка на търговците. Вместо да предлагат решения на техните проблеми, те предложиха да отложат законовото решение. След  нашите посещения на пазарите в Република Македония, ние, като партия  ще внесем правни решения, които ще са от полза за търговците, ”каза Мицковски. \r\nТой каза за вчерашния избор на кандидат на СДСМ Стево Пендаровски за следващите президентски избори, че Македония трябва да победи „заевизма“. \r\n\"Докато е на власт „завизмът“ в Република Македония, тази страна не може да върви напред, тоест ще се движи в погрешна посока. Убеден съм в гражданите на Република Македония, че това са смели, честни хора, които ще му нанесат първия сериозен удар върху бюрокрацията в Република Македония на 21 април, а след това и на следващите предсрочни парламентарни избори - последният удар на „заевизма“. \r\nПендаровски е лице на „заевизма“, не очаквахме нищо друго да се случи, именно тази традиционна матрица опустоши Република Македония през последните 27-28 години, ”каза Мицковски.  Юлиян Марков", "date": "2019.03.02", "title": "Християн Мицковски:  Стево Пендаровски е лице на „заевизма“, а „заевизмът“ трябва да си отиде"}
{"url": "http://www.focus-news.net/news/2019/03/02/2629970/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 14.00 часа.", "date": "2019.03.02", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/03/02/2629964/gen-mayor-grudi-angelov-polk-boris-drangov-e-simvol-na-balgarshtinata-i-na-rodolyubieto.html", "text": "Полк. Борис Дрангов е символ на българщината и на родолюбието. Това каза началникът на Военната академия „Георги С. Раковски“ ген.-майор Груди Ангелов в интервю за  Агенция „Фокус“   по повод една година от откриването и освещаването на паметник на полк. Борис Дрангов в двора на академията. Ген.-майор Груди Ангелов отбеляза, че полк. Дрангов през целия си живот е искал да види България единна и обединена. „Бил е готов на саможертва и на това е учил своите подчинени. Негова е фразата „Две смърти няма, без една не може“. Това е Борис Дрангов – отдаден на Отечеството, пример за родолюбие“, добави той.  \r\nГен.-майор Груди Ангелов обясни, че именно родолюбието е основният завет на полк. Дрангов, който се опитва да предаде на студентите във Военната академия.  \r\nПо думите му все още има българи, които са отдадени на България. „Трябва все по-често да говорим за полк. Борис Дрангов и неговите дела, за отдадеността му към войника, защото той е бил голям душевед, уважавал е всички, но същевременно е бил непримирим към несъвършенството, нежеланието да се работи, към предателството и кражбата. Той е достоен пример за подражание и ние трябва все по-често да говорим за него“, добави началник на Военната академия „Георги С. Раковски“. Пълния текст на интервюто четете по-късно в „Мнение”", "date": "2019.03.02", "title": "Ген.-майор Груди Ангелов: Полк. Борис Дрангов е символ на българщината и на родолюбието"}
{"url": "http://www.focus-news.net/news/2019/03/02/2629955/gen-andrey-botsev-nachalnik-na-otbranata-tryabva-da-sme-dostoyni-naslednitsi-na-velikite-lichnosti-kato-polk-boris-drangov-i-da-sledvame-tehniya-pat-zashtoto-narod-bez-pamet-ne-e-narod.html", "text": "Ние трябва да сме достойни наследници на великите личности и да следваме техния път, защото народ без памет не е народ. Това каза за седмичното обзорно предаване „Метроном“ на  Радио „Фокус“  в интервю на Цоня Събчева началникът на отбраната ген. Андрей Боцев по повод годишнината от откриването на паметника на полк. Борис Дрангов, създаден по инициатива на собственика на Агенция и Радиo „Фокус“ Красимир Узунов. „Такива инициативи са необходими, защото ние с течение на времето забравихме великите личности, които толкова много са допринесли за развитието не само на въоръжените сили, но и на България като държава. Ние трябва да ги уважаваме, за да напомнят на нас съвременниците за вложения труд от тях относно развитието на различни инициативи.  Да ни напомнят и ние трябва да сме достойни наследници на тях. Това са велики българи, които запазват българския дух за поколенията“, каза ген. Боцев. Началникът на отбраната изрази съжаление за загубата на Красимир Узунов и каза, че той е будител, чиято мисия бе да припомня българщината и подвизите на българската армия, като ги възкресяваше, за да останат в съзнанието на българите. „Един родолюбец, който до последния си дъх продължи да се бори за възстановяване на българщината и посочи пътя в който трябва да върви развитието на българската Армия и самата България. Ние сме длъжни да продължим по стъпките, които ни е предначертал – да устояваме българското и да постигнем още по-големи резултати“, допълни ген. Андрей Боцев.", "date": "2019.03.02", "title": "Ген. Андрей Боцев, началник на отбраната: Трябва да сме достойни наследници на великите личности като полк. Борис Дрангов и да следваме техния път, защото народ без памет не е народ"}
{"url": "http://www.focus-news.net/news/2019/03/02/2629957/predsedatelyat-na-ns-tsveta-karayancheva-ot-lichnosti-kato-polk-boris-drangov-se-uchim-na-lyubov-kam-rodinata.html", "text": "От личности като полк. Борис Дрангов се учим на любов към Родината. Това каза за  Радио „Фокус“  председателят на 44-то Народно събрание Цвета Караянчева във връзка с годишнината от изграждането на паметник на полк. Дрангов в двора на Военна академия „Г. С. Раковски“ по инициатива на Красимир Узунов. По думите й, за да  учим идните поколения на родолюбие, е важно да има от кого да почерпим опит. „Трябва да докажем на евроскептиците, че когато сме част от обединена Европа, ние по никакъв начин не сме загубили своята националност. Точно в дни като днешния, когато честваме една година от откриването на паметника на полк. Борис Дрангов, когато утре ще празнуваме 3 март - най-святата дата за България, ние доказваме, че България я има и ние сме горди българи. Доказваме, че България няма да загине“, обясни тя. Цвета Караянчева коментира още, че полк. Борис Дрангов най-накрая получи уважението, което ние като потомци трябва да отдаваме на нашите герои. Председателят на парламента припомни и думите на Красимир Узунов, че ако всеки ден мислим за България поне една минута, тогава ще имаме над 8 милиона минути отделени за страната ни. „Нека мислим за България, нека сме горди, че сме българи и нека помним историята си и светлите личности в нея“, призова още Цвета Караянчева.  \r\nРосица АНГЕЛОВА", "date": "2019.03.02", "title": "Председателят на НС Цвета Караянчева: От личности като полк. Борис Дрангов се учим на любов към Родината"}
{"url": "http://www.focus-news.net/news/2019/03/02/2629966/rumen-petkov-abv-krasimir-uzunov-beshe-osnovniyat-dvigatel-za-izgrazhdaneto-na-pametnika-na-polk-boris-drangov-sazhalyavam-che-nyama-da-prisastva-na-godishninata-ot-otkrivaneto-mu.html", "text": "Красимир Узунов беше основният двигател за изграждането на паметника на полк. Борис Дрангов, съжалявам, че няма да присъства на годишнината от откриването му. Това каза председателят на АБВ Румен Петков в интервю за  Агенция „Фокус“  по повод откриването на паметник на полк. Борис Дрангов във Военна академия „Г. С. Раковски“ преди една година. По думите му откриването на паметника е една искрена почит към един от най-достойните български офицери, създал и формирал поколения военнослужещи и ръководители. Петков подчерта, че полк. Дрангов е оставил дълбока следа с изключителния си патриотизъм, почтеност и преданост към Родината, но и към войниците си. „Трябва да кажа, че години наред той символизираше Школата за запасни офицери в Плевен и името му от поколения офицери е произнасяно с почит и голямо преклонение. Беше един много голям знак от страна на институциите, на Военна академия на първо място, разбира се, и на Министерство на отбраната, за това как трябва да почитаме офицерската чест. Имали сме през годините много поводи да се гордеем с нашата армия и с нашите армейци, но не винаги сме им отдавали дължимото. Мисля, че обществото и армията се нуждаеше от този жест“, каза още Петков.  \r\nДеница КИТАНОВА", "date": "2019.03.02", "title": "Румен Петков, АБВ: Красимир Узунов беше основният двигател за изграждането на паметника на полк. Борис Дрангов, съжалявам, че няма да присъства на годишнината от откриването му"}
{"url": "http://www.focus-news.net/news/2019/03/02/2629975/sotsialisti-ot-mladezhko-obedinenie-v-bsp-sofiya-organizirat-initsiativata-narod-na-vekove-darzhava-na-terminali-po-sluchay-treti-mart.html", "text": "Социалисти от Младежко обединение в БСП - София организират инициативата „Народ на векове. Това съобщиха от пресцентъра на  БСП - София . Държава на терминали“ по случай Трети март – Националния празник на Република България. \r\nМладите социалисти ще се съберат на Моста на влюбените до НДК в 12.00 часа на 3 март, където ще пуснат 141 балона. Те ще символизират милионите българи, принудени да „отлетят“ от родината си, за да търсят оцеляване другаде.  \r\nСлед това младите социалисти ще се отправят към Терминал 2 на летище „София“, за да раздават малки ленти с българското знаме на българи и чужденци, които пристигат или си тръгват от България. \r\nС тази инициатива младежите искат да напомнят на властимащите, че всеки българин заслужава място за развитие в родината си, а много са принудени да търсят своето оцеляване в чужбина, далеч от близките си хора и дома си.", "date": "2019.03.02", "title": "Социалисти от Младежко обединение в БСП - София организират инициативата „Народ на векове. Държава на терминали“ по случай Трети март"}
{"url": "http://www.focus-news.net/news/2019/03/02/2629976/plovdiv-nad-200-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "204 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка на  сайта на Регионалната здравна инспекция  (РЗИ) в Пловдив. Проверени са 36 заведения за обществено хранене, 43 открити и 70 закрити обществени места, както и 55 детски и учебни заведения. Здравните инспектори са издали 24 предписания за установени нарушения. През изминалата седмица са постъпили седем жалби от граждани и институции. Извършени са също 191 проверки по текущ контрол.", "date": "2019.03.02", "title": "Пловдив: Над 200 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2019/03/02/2629977/sport-mihaela-shifrin-specheli-svetovnata-kupa-po-ski-alpiyski-distsiplini.html", "text": "Зимни спортове: Американката Михаела Шифрин спечели за трета поредна година Световната купа по ски-алпийски дисциплини за жени, обявиха официално от Международната федерация по ски (ФИС). \r\n23-годишната Шифрин има непреодолим аванс на върха в генералното класиране от 719 точки пред втората Петра Влъхова (Словакия) седем старта преди края на сезона От ФИС потвърдиха за спечелената от Шифрин Световна купа, въпреки че днес няма състезания при жените, след като супергигантския слалом в Сочи (Русия) беше отложен за утре заради обилен снеговалеж.", "date": "2019.03.02", "title": "Спорт: Михаела Шифрин спечели Световната купа по ски-алпийски дисциплини"}
{"url": "http://www.focus-news.net/news/2019/03/02/2629971/kathimerini-kakvi-sa-perspektivite-pred-gratsko-amerikanskite-otnosheniya-na-fona-na-regionalnite-aspiratsii-na-atina.html", "text": "Какви са перспективите пред гръцко-американските отношения , на фона на регионалните аспирации на Атина, пише англоезичната версия на гръцкия вестник  Kathimerini . \r\nСлед постоянните усилия на последователни правителства и с антиамериканизмa отляво на политическия спектър гръцко-американските отношения са доведени до безпрецедентно ниски нива, а Гърция изглежда се бори за геостратегическата роля, която смята, че заслужава на Балканите и в Източното Средиземноморие. Това беше отразено в паралелните дискусии в петък в Икономическия форум в Делфи, чиято централна тема беше засилването на гръцко-американските двустранни връзки и нарастващото влияние на Гърция в развитието на региона. \r\nФорумът започна с дискусията между бившия външен министър Никос Коцияс с Атанасиос Платиас, професор по стратегия и директор в Департамента за международни и европейски изследвания на Университета в Пирея. \r\n„Въпреки че в контекста на Европейския съюз сме средни до малки, на Балканите сме много мощни с БВП, който е многократно по-голям от този на всички страни от региона“, посочи Коцияс, добавяйки, че Споразумението от Преспа е отворило пътя към по-голяма дипломатическа и търговска експозиция за по-широкия регион. Запитан за ролята на САЩ по отношение на спора за името на Македония, Коцияс  отрече да е бил подложен на натиск от чуждестранни посланици и дипломати. Позовавайки се на коментар за проамериканската позиция по време на мандата му, той каза строго: \"Искам да повторя, че дори най-суровите режими - като този на Съветския съюз или Мао Цзедун - се съюзиха със САЩ.\" \r\nЖизнеспособността на гръцко-американските връзки се е върнала на преден план в оживена дискусия за бъдещето на Източното Средиземноморие, по време на която е бил обсъден непредсказуемият характер на американския президент Доналд Тръмп. \r\nИан Лесър, вицепрезидент за външната политика на Германския фонд \"Маршал\" на САЩ, е казал, че американската политическа система минава през много проверки, които не позволяват само един човек да изготвя политиката. Той също така е пояснил, че развитието на връзките между Гърция и САЩ се подкрепя и от републиканците, и от демократите. САЩ се надяват Гърция да остане обърната към Запада, независимо кой е на власт след следващите общи избори. От своя страна секретарят на международните отношения на „Нова Демокрация“ Янис Смирлис е заявил, че консервативната партия очаква да подобри връзките със САЩ на всички нива, макар и не до степен на зависимост. \r\nРано следобед дискусията е разгледала  въпроса за непредвидимите отношения на Турция с Европа и привидно сриващата се кандидатура за присъединяване към ЕС. Министърът в сянка на външните работи на Нова Демокрация Гиоргос Кумуцакос е заявил, че бъдещето е в изграждането на митнически съюз с Турция с ясни норми и условия. \r\nЛесър е посочил, че нарастващият национализъм в Европа не й позволява да признае, че стратегически съюз с Турция е необходим и неизбежен. \r\nВ оживена реч, изпълнена с хумор, Кемал Кириши, турски изследовател в института Брукингс, е подчертал, че вярва, че турският президент Реджеп Тайип Ердоган е направил на Турция и Запада голяма услуга през 2002 г., когато отвори икономиката и интегрира страната си в Европейски пазар. \r\nТой добави, че Панисламският дневен ред - а не нео-османският - на Ахмет Давутоглу се срина и светът е започнал да вижда, че отношенията между Турция и Европа могат да бъдат само от полза.  Юлиян Марков", "date": "2019.03.02", "title": "Kathimerini:  Какви са перспективите пред гръцко-американските отношения , на фона на регионалните аспирации на Атина"}
{"url": "http://www.focus-news.net/news/2019/03/02/2629978/veliko-tarnovo-obmislya-se-provezhdaneto-na-klasicheski-kontserti-za-bebeta-v-grada.html", "text": "Обмисля се провеждането на класически концерти за бебета във Велико Търново. Това каза за  Радио „Фокус“ – Велико Търново  председателката на Сдружение „Силания“ цигуларката Дочка Михайлова.  Идеята е нейна и на сина ѝ Калоян Трифонов, който от години живее и работи като музикант в Германия. „Концертите с класическа музика за бебета в Германия са нещо традиционно. Такива се правят, както в Мюнхен, където аз работя, така и в Хамбург, Берлин, Нюрнберг и други градове. Нашата публика е на възраст от 0 до 2 - 3 години. Свирим им около час и те са спокойни и щастливи. Никой не плачи. Музиката ги успокоява. На по-големите им е интересно и идват и пипат инструментите“, посочи Калоян Трифонов. Той отбеляза, че в Мюнхен концертите се провеждат веднъж на 2 - 3 месеца. Наема се концертна зала. Столовете се махат, за да не се нарани някое дете и се постилат одеяла на земята като на пикник. Провеждането им се спонсорира от фирми за бебешки продукти. По думите му този опит може да се пренесе и във Велико Търново. \r\nНадежда КРЪСТЕВА", "date": "2019.03.02", "title": "Велико Търново: Обмисля се провеждането на класически концерти за бебета в града"}
{"url": "http://www.focus-news.net/news/2019/03/02/2629973/d-r-konstantin-kachulev-regionalna-farmatsevtichna-kolegiya-blagoevgrad-razhodat-za-kompyutarizirane-na-apteka-koyato-ne-e-svarzana-s-nzok-izliza-okolo-2500-leva-na-gishe.html", "text": "Разходът за компютъризиране на аптека, която не е свързана с НЗОК, излиза около 2500 лева на гише. Това каза за  Радио „Фокус“ - Пирин  д-р Константин Качулев от Регионална фармацевтична колегия – Благоевград. По думите му за да работи една аптека със Здравната каса, е необходимо да има софтуер, който да има функционалност и по този начин да обменя информацията с НЗОК. „Това е свързано с броя рецепти и финансови документи, като аптеките, които работят със Здравната каса, имат софтуер, който е качен на компютър. По този начин този разход отпада, а той е значителен“, посочи д-р Константин Качулев.  \r\nТой коментира и въпроса за новата наредба за верификация на лекарствата. „Наредбата в българския правен мир означава подзаконов нормативен акт към български закон, което е европейска наредба, която представлява регламент“, каза още д-р Качулев. Той заяви, че този регламент има пряко действие върху българското законодателство, но за да може да се изпълнява правилно, е необходимо да се създаде наредба в България. Все още няма направена такава наредба. Това е и повод ние да искахме спешна среща с министър Кирил Ананиев, която не ни беше осигурена и се срещнахме със заместник-министъра“, добави д-р Константин Качулев. Той посочи, че в тази среща са настояли да участват фармацевти в изготвянето на наредбата. „Причината е, че ние сме експертите, които работим в аптеки и познаваме проблемите от ежедневната си работа. Имаме уговорката с заместник-министъра и се надяваме да бъде осъществено в много кратък срок, за да може да влезем и да работим“, съобщи д-р Качулев. Той уточни, че причината за това желание е, че по тази наредба не са участвали хора, които са работили в аптека. „Предполагам, че тези, които са писали наредбата, нямат и един ден стаж в аптека. Може и да има хора със стаж, но те не са упоменати, а са посочени служители в Министерство на здравеопазването и хора от Българския фармацевтичен съюз, които не са работили в аптека и затова се надяваме да бъдем чути, както и да бъдем поканени в работни групи“, заяви д-р Константин Качулев. \r\nДенис НИКИФОРОВ", "date": "2019.03.02", "title": "Д-р Константин Качулев, Регионална фармацевтична колегия – Благоевград: Разходът за компютъризиране на аптека, която не е свързана с НЗОК, излиза около 2500 лева на гише"}
{"url": "http://www.focus-news.net/news/2019/03/02/2629974/brig-gen-yavor-mateev-krasimir-uzunov-beshe-edin-savremenen-boris-drangov-s-vsichko-koeto-praveshe-v-patriotichen-aspekt.html", "text": "Красимир Узунов беше един съвременен Борис Дрангов с всичко, което правеше в патриотичен аспект. Това каза бригаден генерал Явор Матеев, командир на 68-ма бригада „Специални сили“, в интервю за  Агенция „Фокус“  по повод една година от откриването и освещаването на паметника на полк. Борис Дрангов във Военната академия „Георги С. Раковски“. Ген. Матеев обясни, че вдъхновител на идеята за издигането на паметник на полк. Борис Дрангов във Военната академия е била на Красимир Узунов. По думите му именно той е бил моторът на идеята и е запалил всички с такава жар и енергия, за да се реализира от четвърти път това изключително важно и необходимо начинание. „Красимир Узунов направи изключително много и с книгата, която написа за Дрангов - „Аз служихъ при Дранговъ“ и с представянето ѝ в няколко града в България. Смело може да кажем, че Красимир Узунов беше един съвременен Борис Дрангов с всичко, което правеше в патриотичен аспект. Именно за това миля, че ние сме длъжни да споменем неговите усиля и изобщо всичко, което той направи. Бог да го прости още веднъж,няма как да го забравим“, каза още бриг. ген. Явор Матеев.  \r\nИрина ИВАНОВА Пълния текст на интервюто четете по-късно в „Мнение”", "date": "2019.03.02", "title": "Бриг. ген. Явор Матеев: Красимир Узунов беше един съвременен Борис Дрангов с всичко, което правеше в патриотичен аспект"}
{"url": "http://www.focus-news.net/news/2019/03/02/2629981/tass-alzhirskiyat-prezident-e-zakaran-v-bolnitsa-v-shveytsariya-v-tezhko-sastoyanie.html", "text": "Алжирският президент Абделазиз Бутефлика се намира в интензивното отделение на болницата в Женевския университет. Това съобщи в събота телевизионният канал Ал Маяден, цитиран от  TACC . \r\nСпоред него 81-годишният политик е бил отведен в Швейцария със самолет в състояние на безсъзнание и лекарите са изключително загрижени за живота му, съобщават от телевизионния канал. \r\nБутефлика получи инсулт през 2013 година. Оттогава алжирският лидер се движи само в инвалидна количка. Той говори трудно и рядко се появява публично, прекарвайки много време в чуждестранни клиники. Това обстоятелство обаче не му попречи да се кандидатира за нов петгодишен мандат през февруари. Президентските избори в Алжир ще се проведат през април. \r\nХоспитализацията на Бутефлика се състоя на фона на масови протестни шествия в столицата на Алжир и други градове на страната. Те бяха организирани от опозиционни лидери, които изразиха съмнения относно способността на президента действително да управлява държавата, и поискаха от Бутефлика да оттегли кандидатурата си.  Юлиян Марков", "date": "2019.03.02", "title": "ТАСС: Алжирският президент е закаран в болница в Швейцария в тежко състояние"}
{"url": "http://www.focus-news.net/news/2019/03/02/2629979/varna-35-metrovo-zname-beshe-opanato-na-skalata-petrich-kale-kray-selo-razdelna-po-sluchay-natsionalniya-praznik-na-balgariya.html", "text": "Дълго 35 метра българско знаме беше опънато днес от скалата Петрич кале, близо до варненското село Разделна по случай Националния празник Трети март. Инициативата, която е подготвяна близо две години, се реализира с усилията на местни жители и с подкрепата на спонсори. Това каза за  Радио „Фокус“ – Варна  авторът на идеята – кметът на село Разделна Галин Георгиев. Българският трибагреник е изработен от полиамид. Със средства от дарители платът, който е предназначен специално за направата на знамена, е закупен от казанлъшка фирма производител. „Поръчан е на цветове и със съдействие на жени с шивачески умения от селото знамето е било съединено. В местното читалище са били разположени машини и там то е било съшито\", обясни Галин Георгиев. Кметът на Разделна добави, че подготовката е започнала още през есента. На скалата са монтирани профили и анкери, които да държат знамето и да не позволяват то да се разкъсва вследствие на лошите метеорологични условия. Идеята е 35-метровото българско знаме да остане на скалата за около два месеца. Ако всичко е наред, то ще бъде прибрано за лятото и ще бъде върнато отново за Деня на Съединението – 6 септември. Скалата Петрич кале е известна и с друга местна инициатива. През 2015 година там е вдигнат 8-метров кръст, който вечер свети чрез соларен панел. Именно под него сега се намира и 35-метровият трикольор. Идеята за е на кмета Галин Георгиев, който се вдъхновява от друга подобна инициатива, където от пет години се пуска дълго знаме над гара „Бов“. В продължение на месеци той чете и се интересува как знамето може да остане здраво и непокътнато за повече време. Така му хрумва, че чрез метална конструкция трибагреникът може да бъде закрепен и да не се разкъса по скалите от силния вятър. В крайна сметка идеята се реализира с помощта на приятели и хора от селото. \r\nДиана СТОЕВА", "date": "2019.03.02", "title": "Варна: 35-метрово знаме беше опънато на скалата Петрич кале край село Разделна по случай Националния празник на България"}
{"url": "http://www.focus-news.net/news/2019/03/02/2629969/gen-mayor-grudi-angelov-krasimir-uzunov-posveti-okolo-20-godini-ot-svoya-zhivot-na-boris-drangov-dvamata-shte-ni-lipsvat-naistina-mnogo.html", "text": "Красимир Узунов посвети около 20 години от своя живот на Борис Дрангов, двамата ще ни  липсват наистина много. Това каза началникът на Военната академия „Георги С. Раковски“ ген.-майор Груди Ангелов в интервю за  Агенция „Фокус“   по повод една година от откриването и освещаването на паметник на полк. Борис Дрангов в двора на Академията. „Идеята за паметник на полк. Борис Дрангов в двора на Академията се роди в офиса на президента на Агенция и Радио „Фокус“ Красимир Узунов. На него трябва да му бъде отдадено заслуженото, защото той участва и в предния опит за изграждане на паметник през 1992г., но тогава по една или друга причина не успя. Красимир Узунов посвети около 20 години от своя живот на Борис Дрангов. Ако не беше той, идеята нямаше да намери своята реализация. Той беше подбудителят и моторът на този процес“, заяви ген.-майор Ангелов. \r\n„Имаше инициативен комитет, който постави началото на изграждането на паметника, но идеята в основата си беше на Красимир Узунов. Светла му памет! И той и полк. Борис Дрангов ще ни липсват наистина много“, добави той.   Пълния текст на интервюто четете по-късно в „Мнение”", "date": "2019.03.02", "title": "Ген.-майор Груди Ангелов: Красимир Узунов посвети около 20 години от своя живот на Борис Дрангов, двамата ще ни  липсват наистина много"}
{"url": "http://www.focus-news.net/news/2019/03/02/2629980/brig-gen-yavor-mateev-pametnikat-na-polk-drangov-stana-emblemata-na-voenna-akademiya.html", "text": "Сега всеки, който влезе във Военна академия, първото с което се сблъсква е паметникът на полк. Дрангов и мисля, че това стана емблемата й. Това каза бригаден генерал Явор Матеев, командир на 68-ма бригада „Специални сили“, в интервю за  Агенция „Фокус“  по повод една година от откриването и освещаването на паметника на полк. Борис Дрангов във Военната академия. „Полк. Дрангов е получил заслужено признание още преди време, но липсваше негов паметник и най-вече там, където той е бил педагог и където е пленил сърцата и умовете на много кадети, на които е преподавал в тогавашното военно училище“, посочи бриг. ген. Явор Матеев. „Идеята за създаване на паметник на полк. Борис Дрангов се осъществи от четвъртия път и то 100 година след първата“, каза той.  \r\nПо думите му Военната академия е била най-достойното място, където Дрангов е трябвало да има свой паметник.  \r\n„Дрангов е направил много неща, въпреки, че не много дълъг живот е имал, но за мен лично това, с което трябва да го помним е, че той е с непоколебим дух и твърдо обеден за своите разбирания и идеали - никога не позволи на никой да го пречупи и да му налага друга воля, за която той не е бил убеден“, отбеляза ген. Матеев.   \r\n„За мен полк. Дрангов е изключителен символ на горд, достоен, непоколебим български офицер. Болен до фанатизъм в любовта си към родината“, посочи ген. Матеев. Той обясни, че за него полк. Дрангов е еталон на истинска фигура и осанка на офицер. „Вие сами знаете онези снимки, на които Дрангов е пред строя и го приема и командва, той само с излъчването си, с фигурата си, дори да оставим всички останали командирски и педагогически качества, той пленява своите подчинени. Именно за това той няма как да бъде забравен“, каза още той.", "date": "2019.03.02", "title": "Бриг. ген. Явор Матеев: Паметникът на полк. Дрангов стана емблемата на Военна академия"}
{"url": "http://www.focus-news.net/news/2019/03/02/2629982/plovdiv-rok-grupa-epizod-shte-iznese-patriotichen-kontsert-v-asenovgrad-po-povod-natsionalniya-praznik-na-balgariya.html", "text": "Рок група „Епизод“ ще изнесе патриотичен концерт в Асеновград по повод Националния празник на България – Трети март. Това каза за  Радио „Фокус“ – Пловдив  Венелина Алексиева от отдел „Връзки с обществеността“ на Община Асеновград. Тя посочи, че от 11.30 часа на пл. „Акад. Николай Хайтов” групата ще изпълни обичаните патриотични песни по техен аранжимент и по текстове на Ботев, Вазов, Стамболов, също рок кавъри на народни песни. Концертът е част от празничната програма, подготвена от Община Асеновград по случай навършването на 141 години от Освобождението и Националния празник на България. \r\n„Рок група „Епизод” имат сантимент към града на цар Иван Асен II. През 2016 година заснеха клипа към песента „Асеновград” на Националния паметник на културата „Асенова крепост”, каза Алексиева. \r\nВ патриотичния концерт, на който групата ще изпълни песни и от последния си албум „Авитохол”, ще се включи и 13-годишната Виктория Малинова, с която музикантите работят от 2015 година, а през 2017 година издават заедно албума „Аз съм българче”. \r\nТони МИХАЙЛОВ", "date": "2019.03.02", "title": "Пловдив: Рок група „Епизод“ ще изнесе патриотичен концерт в Асеновград по повод Националния празник на България"}
{"url": "http://www.focus-news.net/news/2019/03/02/2629972/rumen-petkov-abv-hora-kato-polk-boris-drangov-imashe-vchera-ima-dnes-shte-ima-i-utre-zatova-ya-ima-mayka-balgariya.html", "text": "Хора като полк. Борис Дрангов имаше вчера, има днес, ще има и утре – затова я има Майка България. Това каза председателят на АБВ Румен Петков в интервю за  Агенция „Фокус“  по повод откриването на паметник на полк. Борис Дрангов във Военна академия „Г. С. Раковски“ преди една година. По думите му винаги е имало силни, достойни и почтени българи. „Не винаги те са имали възможността да бъдат видени от обществото. Полк. Дрангов със своя героизъм се отличава с това, че не го прави, за да бъде видян. Ако проследите целия му път до гибелта, ще видите, че той прави всичко за Родината, за Отечеството. В това е силата и достойнствата на тези хора. Те не го правят, за да блеснат. Не го правят, за да бъдат видени от медиите. Не го правят, за да се скандализира обществото и по този начин да бъдат забелязани. Това са истинските патриоти, а не тези лъжепатриоти, които без камера и микрофон всъщност са г-н Никой“, каза още Петков. Според лидера на АБВ хора като полк. Дрангов в съзнанието на истинските патриоти и българи винаги са имали уважението и своя паметник.  \r\nДеница КИТАНОВА", "date": "2019.03.02", "title": "Румен Петков, АБВ: Хора като полк. Борис Дрангов имаше вчера, има днес, ще има и утре – затова я има Майка България"}
{"url": "http://www.focus-news.net/news/2019/03/02/2629984/kathimerini-dimitrov-prespanskoto-sporazumenie-iziskvashe-kreativnost-i-postoyanstvo.html", "text": "Външният министър на Северна Македония Никола Димитров заяви, че Гърция е подобрила статута си, като е договорила и ратифицирала Преспанското споразумение, което даде на страната му ново име, съобщава в.  Kathimerini . \r\nГоворейки на икономическия форум в Делфи Димитров заяви, че начинът, по който една страна третира своите по-слаби съседи, казва много за нейната репутация. \r\n„Това, което направихте, направи Гърция още по-голяма нация“, обяви Димитров пред премиера Алексис Ципрас, външния министър Йоргос Катругалос и бившия външен министър Никос Коциас, които присъстваха на форума. \r\nДимитров каза, че разрешаването на дългогодишния спор между двете страни изискваше много творчество и упоритост. \r\n„Мислихме за бъдещето и за хората, които ще се възползват от това, а не за момент на политическа слава“, каза той. \r\nВъншният министър на Северна Македония говори и за перспективите за „стратегическо партньорство“ между двете страни в области като търговията, сигурността, младежката заетост, националните здравни системи. Той отбеляза, че Гърция вече е вторият най-важен търговски партньор на Северна Македония, след Германия. Превод и редакция : Калоян Пенков", "date": "2019.03.02", "title": "Kathimerini: Димитров: Преспанското споразумение изискваше креативност и постоянство"}
{"url": "http://www.focus-news.net/news/2019/03/02/2629985/d-r-konstantin-kachulev-regionalna-farmatsevtichna-kolegiya-blagoevgrad-nad-40-ot-aptekite-v-oblastta-se-vklyuchiha-v-protesta-na-farmatsevtite-prez-fevruari.html", "text": "Над 40% от аптеките в областта се включиха в протеста на фармацевтите през февруари. Това каза за  Радио „Фокус“ - Пирин  д-р Константин Качулев от Регионална фармацевтична колегия – Благоевград. По думите му това са 62 аптеки от общо 142 лицензирани аптеки, които са на територията на Благоевградска област. Д-р Качулев добави, че се очакват още протести, като най-вероятно ще има и национален протест. „2100 аптеки са подали заявление, за да бъдат включени в системата по верификация, но те не са оборудвани“, посочи Константин Качулев. Той заяви, че тези аптеки все още не верифицират, защото няма лекарства, които да бъдат верифицирани. „Има качени 20 млн. опаковки в системата, но те все още не са в обръщение“, коментира д-р Константин Качулев. \r\nДенис НИКИФОРОВ", "date": "2019.03.02", "title": "Д-р Константин Качулев, Регионална фармацевтична колегия – Благоевград: Над 40% от аптеките в областта се включиха в протеста на фармацевтите през февруари"}
{"url": "http://www.focus-news.net/news/2019/03/02/2629983/gen-miho-mihov-pametnikat-na-polk-drangov-sazhitelstva-chudesno-s-tezi-na-rakovski-i-levski-vav-voenna-akademiya.html", "text": "Паметникът на полк. Дрангов съжителства чудесно с тези на Раковски и Левски във Военна академия. Това каза за  Агенция „Фокус“  генерал Михо Михов, бивш началник на Генералния щаб на Българската армия /1997 г. – 2002 г./ и бивш посланик на България в Република Македония /2005 г. -2009 г./ по повод годишнината от откриването на паметника на полк. Борис Дрангов във Военна академия. „Всички са велики пълководци в националносвободителното ни движение и във воденето на войните за национално обединение. Самото освещаване и едната година от времето, когато това се случи, наистина беше година за размисъл и преклонение не само за слушателите от Военна академия, техните командири и преподаватели, на много граждани, които ползват парка заедно с бъдещите наследници, които ще зададат един основателен въпрос. Какъв е този красив пълководец?“, посочи ген. Михов. Той отчете, че дълги години се е усещала липсата на монумент на място, където да се преклоним пред този голям пълководец и голям българин. Ген. Михов обясни, че Борис Дрангов е погребан в Скопие, но въпреки това е символ на българщината. „Той е символ на голямото военно изкуство, което се зароди още с Освобождението на България. Той завършва нашето първо Военно училище. Дарбата на българския пълководец е като че ли е събрана във всичките действия на Борис Дрангов като командир и възпитател. Той е военен педагог от най-висока класа. Всички ние знаем в Скопие, когато оглавява Школата за запасните чинове, с каква любов се отнася към младите бъдещи командири. Запознава ги с най-красивите момичета в Скопие, води ги при преплуването на Вардар. Загива пак по тези наши земи с едно чувство на неудовлетвореност, че не е отдал всичко на България. Такъв символ действително на неудовлетвореност, че не си дал всичко за България е нещо много важно и поучително“, допълни ген. Михов.  \r\nДеница КИТАНОВА", "date": "2019.03.02", "title": "Ген. Михо Михов: Паметникът на полк. Дрангов съжителства чудесно с тези на Раковски и Левски във Военна академия"}
{"url": "http://www.focus-news.net/news/2019/03/02/2629986/otets-emiliyan-hram-sv-nikolay-chudotvorets-burgas-tsarkvata-e-opredelila-3-spetsialni-dni-v-godinata-kogato-blizkite-na-pokoynitsite-mogat-da-se-molyat-za-oprostyavane-na-grehovete-im.html", "text": "Църквата е определила, че близките на покойниците могат да се молят на Бог да опрости греховете им. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. „През второто пришествие, когато Господ отново идва със сила и слава да съди живи и мъртви, тогава всички тези, които са починали до второто пришествие, ще възкръснат отново, ще чуят гласа на Божия син и ще възкръснат, а които са правили зло ще възкръснат за осъждане, а тези, които са правили добро, ще възкръснат за живот вечен“, добави отец Емилиян. По думите му точно заради това Църквата е определила поне 3 пъти в годината такива специални дни наречени Задушница. Той посочи още, че тази Задушница е първа за тази година в православния календар, следващата е 50 дни след Възкресението Христово, която тази година се пада на 15 юни, а третата Задушница е преди Архангеловден – 2 ноември. Отец Емилиян допълни, че има и четвърта Задушница почитана след Възкресение Христово на Томина Неделя, като преди Томина Неделя, в събота хората ходят на гробищата. \r\nМария КУРТЕВА", "date": "2019.03.02", "title": "Отец Емилиян, храм „Св. Николай Чудотворец“ – Бургас: Църквата е определила 3 специални дни в годината, когато близките на покойниците могат да се молят за опростяване на греховете им"}
{"url": "http://www.focus-news.net/news/2019/03/02/2629990/kathimerini-gartsiya-e-klyuch-kam-energiynata-diversifikatsiya-na-evropa.html", "text": "Гърция е ключът за енергийната диверсификация на Европа, заяви посланикът на САЩ в страната Джефри Паят, като приветства засилването на двустранните връзки между двамата съюзници в НАТО, съобщава в.  Kathimerini . \r\nВ кулоарите на икономическия форум в Делфи, Паят приветства новината за най-голямото откритие на природен газ от Exxon Mobil край бреговете на Кипър. Той добави, че САЩ ще продължат да работят в Гърция по всичките си енергийни партньорства, включително терминала за втечнен природен газ на остров Ревитуса и интерконектора Гърция-България и морското проучване на Exxon с Hellenic Petroleum (ELPE) в южната част на Крит. \r\n„Гърция очевидно се очерта като ключов европейски център за енергийна диверсификация и това е нещо, което САЩ подкрепят“, каза той. \r\nЗапитан за Стратегическия диалог между САЩ и Гърция, стартиран във Вашингтон през декември, Паят заяви, че „задълбочава и институционализира нашия съюз с Гърция“. \r\nТой съобщши, че двете страни са създали работни групи, занимаващи се с инвестиции, вътрешна сигурност и отбрана. \r\n„Всичко това има за цел да поддържа прогреса напред“, каза той, добавяйки, че очаква още една среща до края на 2019 г. \r\nАмериканският посланик беше оптимистично настроен по отношение на икономическите последствия от споразумението за името между Атина и Скопие. \r\n„Аз съм много оптимистично настроен по отношение на икономическия потенциал на Северна Гърция и перспективата, че Преспанското споразумение ще отключи всички възможности за Гърция да задълбочи икономическите си отношения с всички свои северни съседи“, заяви Паят. Превод и редакция : Калоян Пенков", "date": "2019.03.02", "title": "Kathimerini: „Гърция е ключ към енергийната диверсификация на Европа“"}
{"url": "http://www.focus-news.net/news/2019/03/02/2629989/tsvetan-tsvetanov-v-draginovo-neka-na-26-may-da-otidem-da-glasuvame-zaradi-detsata-si-i-da-izberem-nay-dostoynite.html", "text": "Нека на 26 май да изберем най-достойните, тези които искат всичко да се случва, да изберем тези които ви чуват, а Европа ни чува. Чува ни за това, за което винаги сме настоявали - за по-висок бюджет, за Европредседателството, чува ни за всички тези проблеми, които в момента решаваме. Това каза във велинградското село Драгиново зам.-председателят на ГЕРБ и председател на ПГ на ГЕРБ Цветан Цветанов, предаде репортер на  Радио „Фокус“ - Пазарджик . Цветанов посочи, че е убеден, че най-важно са видимите резултати, които ГЕРБ постига не само във Велинград, но показва и пред Европа. „Това, което винаги сме правили в политиката, е да изпълняваме поетите обещания. Това е политиката и на премиера Борисов и на правителството. Самият факт, че на учителите до края на мандата заплатите ще бъдат двойно по-високи в сравнение със 2017 г. го доказва. През тази година те се увеличиха с 20% , за всички останали в бюджетната сфера с 10% , а догодина - с още 10%. Това са стъпки в правилната посока\", каза Цветанов пред педагогическия персонал на ДГ „Пролет\" в село Драгиново.  \r\nВ селото се изграждат три нови сгради и една се реновира на обща стойност 1.62 млн. лв., отпуснати като целева субсидия от правителството. Първата копка бе направена на 7 септември 2018 г. и проектът ще бъде завършен на 1 септември тази година. Днес Цветанов инспектира строителството. Той отбеляза, че само за Велинград парите, които са отпуснати в мандата 2015 - 2019 г., са 42 милиона лева. „Подобряването на образователната инфраструктура е част от приоритетите на това правителство. За училища и детски градини само по ОП „Региони в растеж“ са отпуснати 700 милиона лева, това са 500 училища и детски градини, които в момента се санират и се подобрява образователната инфраструктура в тях. В Драгиново те ще отглеждат 150 деца. Преди повече от година никой не вярваше че те ще имат нова сграда. Надявам се че строителството е добро, изолацията също, а за новото оборудване вече са отпуснати 160 хиляди лева от министъра на образованието, на когото искам да благодаря\", каза още Цветанов. По думите му с тези средства детската градина ще има нови легла, каквито министърът на образованието Вълчев е видял в Панагюрище и му е направило впечатление страхотното изпълнение на проекта там. „Това, което виждам още, е, че на 11 март ще има първа копка на пътя Велинград –Драганово, който не е ремонтиран повече от 42 години\", каза още Цветан Цветанов. \r\nВаня НИКОЛОВА", "date": "2019.03.02", "title": "Цветан Цветанов в Драгиново: Нека на 26 май да отидем да гласуваме заради децата си и да изберем най-достойните"}
{"url": "http://www.focus-news.net/news/2019/03/02/2629991/varna-muzeyat-na-vazrazhdaneto-organizira-izlozhba-nadezhdata-za-balgarskata-svoboda-po-povod-treti-mart.html", "text": "Музеят на Възраждането организира изложба „Надеждата за Българската свобода“ по повод Трети март. По традиция музеят ще отбележи Трети март с организирането на изложба, посветена на бележити българи. Тази година тя е посветена на 280-та годишнина от рождението на св. Софроний Врачански и е под надслов „Надеждата за Българската свобода“. Това каза в интервю за  Радио „Фокус“ – Варна  главният уредник на музея, Мариана Николова. По думите ѝ сред ценните експонати на изложбата е ръкописът на „Неделник“-а на Софроний Врачански с неговия автопортрет, който се съхранява в Регионалния исторически музей – Шумен, както и неговото първо издание от 1806 г. Първата подвързия, която изработва врачанският епископ е част от фонда на Музея на Възраждането и също е включена в изложбата. В рамките на утрешния ден по повод Националния празник културната институция ще приема посетители с вход свободен.  \r\nСофроний Врачански е роден през 1739 година в Котел в семейството на заможен търговец на добитък със светското име Стойко Владиславов. Учи в килийно училище в родния си град, а през 1762 г. е ръкоположен за свещеник. Среща се с Паисий Хилендарски и прави два преписа на „История славяноболгарская“. След Паисий Хилендарски Софроний Врачански е втората ключова фигура на ранното българско Възраждане. Съставя т.нар. Видински сборници (1802), както и ред други с религиозно и нравствено съдържание; поставя началото на новобългарската печатна книга – „Неделник“ (1806). Но големият му принос в новобългарската литература е автобиографичната повест „Житие и страдания грешнаго Софрония“, публикувана през 1861 във в. „Дунавски лебед“ на Г. С. Раковски. \r\nДиана СТОЕВА", "date": "2019.03.02", "title": "Варна: Музеят на Възраждането организира изложба „Надеждата за Българската свобода“ по повод Трети март"}
{"url": "http://www.focus-news.net/news/2019/03/02/2629993/plyus-info-makedoniya-tri-golemi-pozhara-kray-strumitsa.html", "text": "Три големи пожара избухнаха по обяд в близост до Струмица, съобщава скопската електронна медия „ Плюс Инфо “. \r\nСпоред информация на противопожарната служба вСтрумица, пожарите са избухнали близо до село Баница, край затвора в Струмица и в местността Софилар. \r\nВ гасенето на пожара участват повече екипи на противопожарната служба от Струмица, а димът от пожарите се вижда на голямо разстояние, докато вятърът разнася саждите из целия град. Превод и редакция : Калоян Пенков", "date": "2019.03.02", "title": "„Плюс Инфо“ (Македония): Три големи пожара край Струмица"}
{"url": "http://www.focus-news.net/news/2019/03/02/2629987/aa-turtsiya-nikoga-nyama-da-pozvoli-teroristichen-koridor-na-granitsata.html", "text": "Турция никога няма да позволи създаването на терористичен коридор близо до южната граница, заяви министърът на правосъдието, съобщава  Anadolu Agency . \r\n„Турция абсолютно никога няма да допусне терористичен коридор по южните си граници. Направихме всички видове подготовка с всички наши средства и институции“, за да предотвратим това, заяви Абдулхамит Гюл в предизборен координационен център в Газиантеп. \r\nТурция може да се прицели в тероризма в свърталището му, за да предпази турската територия от нападение, добави той. \r\n„Тероризмът никога няма да може да накара Турция да коленичи“, каза Гюл. \r\nТурция обеща антитерористична операция в Сирия, източно от Ефрат, срещу ПКК. \r\nВ своята 30-годишна терористична кампания ПКК - призната за терористична групировка от САЩ, ЕС и Турция - е отнела около 40 000 живота, включително на жени и деца.  \r\nСега, когато сирийските региони близо до Турция стават все по-стабилни след две успешни турски антитерористични операции в Сирия от 2016 г., каза Гюл, сирийските бежанци в Турция ще се завърнат по-бързо в родината си. \r\nТурция е приела около 3,6 милиона сирийски бежанци, повече от всяка друга страна в света. Превод и редакция : Калоян Пенков", "date": "2019.03.02", "title": "АА: „Турция никога няма да позволи терористичен коридор на границата“"}
{"url": "http://www.focus-news.net/news/2019/03/02/2629996/burgas-suhi-i-prohodimi-sa-patishtata-na-teritoriyata-na-oblastta.html", "text": "Движението в областта се извършва нормално. Това съобщи за  Радио „Фокус“ – Бургас  дежурният в Областно пътно управление. Пътищата са сухи и нормално проходими. \r\nДвижението по главен път І-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът е до 28 юни 2019 г. \r\nИнтензивен е трафикът в Бургас по улиците „Иван Вазов“, „Христо Ботев“, „Цар Симеон“, „Генерал Гурко“ и „Булаир“. Натоварено е движението и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.03.02", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/03/02/2629992/ivo-antonov-ministerstvo-na-otbranata-godishninata-ot-osveshtavaneto-na-pametnika-na-polk-boris-drangov-mozhem-da-ya-posvetim-na-krasimir-uzunov.html", "text": "Годишнината от освещаването на паметника на полк. Борис Дрангов можем да я посветим на Красимир Узунов. Това каза за  Агенция \"Фокус\"  Иво Антонов, директор на Дирекция „Социална политика“ към Министерство на отбраната, която отговаря за военните паметници, във връзка с годишнината от откриването на паметника на полк. Борис Дрангов във Военна академия. „Полк. Борис Дрангов беше един от любимите военни герои на покойния вече Красимир Узунов, президент и собственик на Агенция „Фокус“. Свързвам двете неща и смятам, че тази годишнина от създаването на паметника може да я посветим и на Поручик Красимир Узунов. Още повече, че днес е Голямата Задушница. Както народното поверие казва на Задушница мъртвите слизат на земята при живите“, каза още Антонов.  Той изтъкна, че имаме  нужда от герои като Борис Дрангов, като  подчинените му и от будния дух на Красимир Узунов. Антонов определи освещаването и откриването на паметника като паметно събитие за целия български народ и най-вече за Българската армия. По думите му много хора са помогнали за реализацията на паметника. „Имаше много дарители. Участваха най-добрите скулптори и леяри в този проект. Разбира се Министерство на отбраната откликна на драго сърце и също подпомогна инициативата с финансови средства. Това е най-малкото, което можем да направим за този велик български пълководец и военен герой. Една година след откриването на паметника се надявам, че тази идея ще продължи и за в бъдеще и ще честваме още много години от откриването на този паметник“, обясни Антонов. „Полк. Борис Дрангов е легендарна фигура, не само затова, че е бележит военен герой, но затова, че е един от най-добрите военни теоретици и преподаватели във военното на негово величество училище. Лично много се радвам, че неговият паметник намери своето място именно в двора на Военното на Негово Величество училище“, допълни още Антонов. \r\nДеница КИТАНОВА", "date": "2019.03.02", "title": "Иво Антонов, Министерство на отбраната: Годишнината от освещаването на паметника на полк. Борис Дрангов можем да я посветим на Красимир Узунов"}
{"url": "http://www.focus-news.net/news/2019/03/02/2629998/razgrad-predotvratena-e-telefonna-izmama-za-blizo-10-000-lv.html", "text": "Предотвратена е телефонна измама за близо 10 000 лв. Това съобщиха от  ОДМВР - Разград . Измамата е разкрита благодарение на информационно-превантивната работа на полицията и съвестта на гражданин, нает без знанието му за „муле“. Около 12.00 часа на 1 март 74-годишна жена получила обаждане по телефона за провеждаща се полицейска операция по залавяне на телефонни измамници. За да „съдейства на органите на реда“, възрастната жена оставила чанта с близо 10 000 лв. и златни накити в района на Колодрума в Градския парк. Лицето, изпратено на прибере парите, било наето чрез обява в сайт за търговия с коли. Когато 29-годишният мъж отишъл да изпълни поръчката, се усъмнил, че става дума за измама, сигнализирал в полицията и предал намереното. Предстои средствата да бъдат върнати на потърпевшата. По случая се води досъдебно производство.", "date": "2019.03.02", "title": "Разград: Предотвратена е телефонна измама за близо 10 000 лв."}
{"url": "http://www.focus-news.net/news/2019/03/02/2629999/varna-reditsa-proyavi-po-povod-natsionalniya-praznik-na-balgariya-sa-organizirani-v-obshtinite-vetrino-beloslav-aksakovo-i-dalgopol-na-treti-mart.html", "text": "Редица прояви, свързани с Националния празник са организирани в общините Ветрино, Белослав, Аксаково и Дългопол на Трети март, предаде репортер на  Радио „Фокус“ – Варна . Повечето от празничните програми в областта ще започнат около 10.00 часа. С поднасяне на венци на Паметника на загиналите от войните във Ветрино в селото ще бъде почетена паметта на всички знайни и незнайни воини, загинали за свободата на България.  \r\nВ 10.00 часа на Централния площад в Белослав ще започне историческа възстановка на Национално дружество „Традиция“ и на Регионален клуб „46-и пехотен Добрички полк“. От 10.45 часа в града ще се проведе традиционният поход до „Кръста“, където също е предвидено поднасяне на венци.  \r\nПразничната програма в Аксаково ще започне в 10.00 часа с кратък концерт, в който ще вземат участие деца от ДГ „Дружба“, ДГ „Детство мое“ и школите към НЧ „Просвета – 1905“. По-късно ще се състои и полагане на венци и цветя пред паметника на загиналите за свободата на Република България, който се намира до сградата на Районното управление на МВР в града. В 10.30 часа ще започне и „Празнично хоро“ с участието на състави на НЧ „Просвета – 1905“ и Клуб „Магията на словото“ към ЦПЛР – Аксаково.  \r\nВ Дългопол от 17.00 часа ще започне концерт, посветен на Освобождението на България. Той ще се състои в Зрителната зала на НЧ „Н. Й. Вапцаров – 1896 г“. В 17.45 часа ще започне военен ритуал с участието на представителна рота на ВМС – представителни блокове от ученици и Детско-юношеския духов оркестър „Дико Илиев“. Ще бъдат поднесени венци в памет на загиналите воини за свободата и обединението на България. Предвидена е и тържествена заря. \r\nДиана СТОЕВА", "date": "2019.03.02", "title": "Варна: Редица прояви по повод Националния празник на България са организирани в общините Ветрино, Белослав, Аксаково и Дългопол на Трети март"}
{"url": "http://www.focus-news.net/news/2019/03/02/2629988/gen-miho-mihov-imame-nuzhda-ot-hora-kato-boris-drangov-i-smeya-da-kazha-che-edin-ot-tyah-beshe-krasimir-uzunov.html", "text": "Имаме нужда от хора като Борис Дрангов и смея да кажа, че един от тях беше Красимир Узунов. Това каза за  Агенция „Фокус“  генерал Михо Михов, бивш началник на Генералния щаб на Българската армия /1997 г. – 2002 г./ и бивш посланик на България в Република Македония /2005 г. -2009 г./ по повод годишнината от откриването на паметника на полк. Борис Дрангов във Военна академия. Ген. Михов отчете, че Красимир Узунов се е отдавал на България и е написал книга за Борис Дрангов. По думите му това са хора, които са имали пълководчески и водачески качества. „Голям интелект и разбира се и големи родолюбие и патриотизъм. Имаме нужда от такъв пример и от такива хора. Жалко, че понякога съдбата ни разделя с тях много много преждевременно“, допълни ген. Михов.  \r\nДеница КИТАНОВА", "date": "2019.03.02", "title": "Ген. Михо Михов: Имаме нужда от хора като Борис Дрангов и смея да кажа, че един от тях беше Красимир Узунов"}
{"url": "http://www.focus-news.net/news/2019/03/02/2630000/plovdiv-intenziven-e-trafikat-po-osnovnite-napravleniya-v-oblastta-patishtata-sa-prohodimi.html", "text": "Интензивен е трафикът по основните направления на територията на областта. Това съобщиха за  Радио „Фокус“ – Пловдив  от Областното пътно управление. Засилено е автомобилно движение по пътищата Пловдив - Асеновград, Пловдив - Пазарджик и Пловдив - Карлово и по АМ „Тракия“. Пътните настилки на територията на областта са предимно сухи и нормално проходими. Остава забранено движението на камиони над 12 тона през прохода Троян - Кърнаре. Повишена е опасността от падащи камъни по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Забранено остава движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. \r\nДвижението на територията на град Пловдив се извършва нормално и без затруднения. Интензивен автомобилен трафик се отчита в централната градска част. Пътните настилки на територията на града са сухи и нормално проходими. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града заради полагане на топлопровод. Промените касаят само маршрута на автобусните линии №10 и 15, като движението на останалите моторни превозни средства трябва да се извършва с повишено внимание.  \r\nНа 3 март за времето от 17.30 до 20.00 часа ще бъде преустановено движението по бул. „Шести септември” в участъка от кръстовището с  бул. „Руски” до кръстовището с бул. „Цар Борис III Обединител”. Причината е тържествената проверка-заря, която ще се състои на площад „Съединение“ по случай Националния празник на България. Маршрутите на 13 автобусни линии от вътрешноградския транспорт ще бъдат променени. \r\nТони МИХАЙЛОВ", "date": "2019.03.02", "title": "Пловдив: Интензивен е трафикът по основните направления в областта, пътищата са проходими"}
{"url": "http://www.focus-news.net/news/2019/03/02/2630002/veliko-tarnovo-nad-130-zhiteli-na-grada-shte-se-vklyuchat-v-pohod-do-vrah-shipka-po-povod-treti-mart.html", "text": "Над 130 жители на града ще се включат в поход до връх Шипка по повод Трети март. Това съобщиха за  Радио „Фокус“ – Велико Търново  организаторите от „TurnovoRuns”. Маршрутът е с дължина 14 км. Участниците ще потеглят от Велико Търново в 7.30 часа с автобус до местността Узана. Оттам ще изкачват връх Исполин и ще се насочат към връх Шипка, където ще спрат и ще организират хоротека. Потеглянето към Велико Търново е в 18.00 часа. Участието в похода става при предварително записване. До момента желаещите да се включат са 130. Организаторите посочват, че подходящите обувки са задължителни, тъй като се очаква да има сняг и кал. Препоръчително е всеки да носи дебела връхна дреха, резервни чорапи, тениска и храна. Очаква се хубаво време с положителни температури от 5 - 6 градуса. \r\nНадежда КРЪСТЕВА", "date": "2019.03.02", "title": "Велико Търново: Над 130 жители на града ще се включат в поход до връх Шипка по повод Трети март"}
{"url": "http://www.focus-news.net/news/2019/03/02/2630003/blagoevgrad-bansko-posreshtna-baba-marta-s-krasiva-izlozhba-na-martenichki.html", "text": "Градът посрещна един от най-обичаните български празници – Баба Марта с изложба на мартенички. Това съобщиха от пресцентъра на  Община Банско . За втора поредна година Община Банско организира конкурс за изработка на традиционни, уникални и нестандартни мартенички. В конкурса взеха участие 52 индивидуални участници и 34 групи, като тази година участваха и деца от други общини и от чужбина. Няколко дни децата се трудеха за да измайсторят най-красивите мартеници с които да впечатлят жителите на Банско. Кметът Георги Икономов поздрави всички участници с празника и награди победителите от конкурса. \r\nI – ва група – Детска градини, Подг. Група – групово участие - За изработка на нестандартна мартеница – ДГ „Мечо Пух” Добринище, група „Палави Крачета” с ръководители г-жа Калайджиева и г-жа Дамянова. \r\n– За изработка на уникална мартеница – ДГ „Здравец” група „Дъга” с ръководители г-жа Стойкова и Янчовичина; \r\n– За изработка на традиционна мартеница – ДГ „ Здравец” група „Пате” с ръководители г-жа Весела Черешарова и г-жа Миглена Пъйкова; \r\nII -ра група – I – IV клас – групово участие \r\n– За изработка на нестандартна мартеница – ПИГ( полуинтернатна група) . 3б клас НУ „Отец Паисий” с ръководител г-жа Духова; \r\n– За изработка на традиционна мартеница – 4 клас ОУ „Св.Св. Кирил и Методий” – с. Места \r\n– За изработка на уникална мартеница – 1а клас СУ „Неофит Рилски” гр. Банско; \r\nIII- та група – V – VIII клас- групово участие \r\n– За изработка на традиционна мартеница – 5в клас СУ „Неофит Рилски” гр. Банско; \r\nIV- та група – VIII – XII клас- групово участие \r\n– За изработка на традиционна мартеница – 9 и 11 клас Гимназия по туризъм „Алеко Константинов” гр. Банско; \r\n– За изработка на уникална мартеница – 8б клас ПГЕЕ, гр. Банско; \r\n– За изработка на уникална мартеница – 11а клас ПГЕЕ, гр. Банско; \r\n– За изработка на нестандартна мартеница – Заведение за социални услуги, гр. Банско; \r\nII -ра група – I – IV клас – индивидуално участие \r\n– За изработка на уникална мартеница – Елиф Хюсеин Молла 1а клас ОУ св.св. „Кирил и Методий” с. Места \r\n– За изработка на нестандартна мартеница – Ивайло Пицин 1б клас СУ „Неофит Рилски”; \r\n– За изработка на традиционна мартеница – Петър Калайджиев – 1 б клас СУ „Неофит Рилски”; \r\n– За изработка на традиционна мартеница – Росалинда Петрова 2а клас СУ „Неофит Рилски”; \r\n– За изработка на уникална мартеница – Рея Стойкова – 2в клас НУ Св. „Паисий Хилендарски”; \r\n– За изработка на нестандартна мартеница – Радост Драгосинова 2б клас НУ св. „Паисий Хилендарски”; \r\n– Най-голяма мартеница – Лазар Пицин 3б клас НУ св. Паисии Хилендарски”; \r\n– Най-малка мартеница – Цветомир Кушлев – 3а клас НУ св. „Паисий Хилендарски”; \r\n– за запазване на българските традиции извън границите на Република България – Даниел Веселинов; Данев 10 години от град Аликанте, Испания.", "date": "2019.03.02", "title": "Благоевград: Банско посрещна Баба Марта с красива изложба на мартенички"}
{"url": "http://www.focus-news.net/news/2019/03/02/2629994/d-r-konstantin-kachulev-regionalna-farmatsevtichna-kolegiya-blagoevgrad-sashtestvuva-neloyalna-konkurentsiya-i-ima-opit-za-monopolizirane-na-pazara.html", "text": "България е на 44-то място от 63 страни по дигитална конкурентноспособност. Това каза за  Радио „Фокус“ - Пирин  д-р Константин Качулев от Регионална фармацевтична колегия – Благоевград. По думите му не е необходимо да се фокусираме около разходите за системата по верификация на лекарствата. Той посочи, че съществуват много по-сериозни проблеми от тези разходи, защото в момента цената на един масов четец е 318 лева с ДДС. „Всеки търговец в една аптека може да задели тези пари“, коментира д-р Качулев. Той заяви, че проблемите са свързани с това, че аптеките са декапитализирани. „Съществува нелоялна конкуренция и има опит за монополизиране на пазара“, каза още д-р Константин Качулев. Той посочи, че по броя на интернет потребители и свързаност страната ни е на 44-то място от 63 страни. „По киберсигурност сме на 50-то място. При готовност за бъдещето и бизнеса сме на 55-о място, а по бизнес и гъвкавост на 59-о място“, съобщи д-р Константин Качулев. \r\n„Аптеките имат икономически интерес да продават повече лекарства, което трябва незабавно да бъде спряно\", каза още д-р Качулев Той посочи, че лекарствата не са стока и затова трябва да се прекрати стимулираната продажба на медикаменти. По думите му е необходимо отлагане на наказанието и удължаване на срока за въвеждане на системата за верификация и на системата за Изпълнителната агенция на лекарствата за паралелен реекспорт. „Необходимо е въвеждане на електронно здравеопазване чрез електронна рецепта и електронно пациентско досие преди другите електронни“, посочи д-р Качулев. Той заяви, че е важно изграждане на регулаторна и техническа връзка между електронната рецепта и системата за верификация на лекарствата. „Много е важно да знаем кое лекарство при кой пациент е“, каза още д-р Качулев. Той добави, че е необходимо създаване на Национална аптечна карта. „Дейността на аптеките да бъде регламентирана като аптечна дейност и да се въведе фармацевтичната грижа като легално определение за Закона за лекарствените продукти и в хуманната медицина“, коментира д-р Константин Качулев. Той допълни, че е необходимо въвеждане на единна номенклатура на лекарствата. „Искаме корекция на неадекватната уредба в Закона за лекарствените продукти в хуманната медицина, в която се казва, че търговецът на дребно в аптека, която не подава информация до Изпълнителната агенция на лекарствата, ще бъде глобен при повторно нарушение 150 000 лева. Кой бизнес може да изкара тези пари, ако не подаде информация поради технически проблем или е забравил, като не е натиснал бутона вечерта“, каза още д-р Константин Качулев. Той каза, че е необходима законодателна забрана за вертикална интеграция по веригата производител – дистрибутор – аптека. „Например една фирма произвежда животоспасяващо лекарство, което се прилага при анафилактичен шок, при който може да се стигне до смърт. И тази фирма например снабдява само 1% или 2% другите аптеки, които не носят логото на фирмата“, заяви д-р Качулев. По думите трябва финансиране на аптеките, като Регионална фармацевтична колегия иска да се създаде инструмент, чрез който да се финансира въвеждането на новите системи за лекарства. „Необходимо е създаването на структурен фонд, чрез който да може да кандидатстваме, за да се финансира тази система, защото две гишета може да излязат 5000 лева“, заяви д-р Константин Качулев. Той добави, че не е нужно да се коментира таксата от 2 лева, чрез която се получават скъпоструващи лекарства. „Имаше споразумение за увеличение на таксата от 2 до 3 лева, като ние настояваме тя да се увеличи 2.045 пъти - точно толкова, колкото се е увеличила здравноосигурителната вноска от 2012 година до сега“, коментира д-р Качулев. По думите му това са парите на всеки един пациент. „Ние плащаме двойно повече, като е нормално да искаме да бъдем обслужвани от фармацевти в аптеките, защото всеки от нас си плаща за този труд“, допълни д-р Качулев. Той заяви, че е много важно въвеждането на единни държавни цени на всички лекарствени продукти на територията на Република България. „Имаме много хубав пример с нашите съседи гърци, където всички цени са напечатени върху опаковките. Всичките тези неща трябва да влязат незабавно, за да може нашите родители и деца да бъдат обслужени качествено“, посочи д-р Константин Качулев. \r\nДенис НИКИФОРОВ", "date": "2019.03.02", "title": "Д-р Константин Качулев, Регионална фармацевтична колегия – Благоевград: Съществува нелоялна конкуренция и има опит за монополизиране на пазара"}
{"url": "http://www.focus-news.net/news/2019/03/02/2630005/varna-izlozhbata-varnentsite-koito-gradiha-darzhavnostta-140-godini-uchreditelno-sabranie-e-predstavena-v-morskata-gradina.html", "text": "Изложба „Варненците, които градиха държавността. 140 години Учредително събрание“, може да бъде разгледана от днес до 30 март до Летния театър в Морската градина. Това съобщи за  Радио „Фокус“ – Варна  главният уредник на Музея на Възраждането в града Мариана Николова. Специалисти от културната институция са изготвили паната в Приморския парк. От тях посетителите имат възможност да научат интересни факти за личностите, които са участвали при изработването на Търновската конституция и са поставили на началото на българския парламентаризъм. Варна е представена от 11 депутати. А сред известните имена са Митрополит Симеон Варненски и Преславски, Велико Христов, Янко Славчев, Никола Даскалов. Първото народно събрание е открито тържествено на 10 февруари 1879 г. В него участват 242 народни представители. От тях 116 са избрани по право (11 висши духовници и 105 административни служители), 92 пряко избрани, 21 са назначени от руския императорски комисар княз Александър Дондуков-Корсаков. Народните представители в Учредителното събрание не са случайни хора – голяма част от тях са с висше образование, получено в Русия и Западна Европа, две трети от тях владеят френски, а почти половината френски и още един език, около 70 души са активни участници в националноосвободителното движение, сочат историческите данни от този период. \r\nДиана СТОЕВА", "date": "2019.03.02", "title": "Варна: Изложбата „Варненците, които градиха държавността. 140 години Учредително събрание“ е представена в Морската градина"}
{"url": "http://www.focus-news.net/news/2019/03/02/2630004/times-of-israel-iran-zayavi-che-britanskata-zabrana-na-hizbula-e-bezotgovorna.html", "text": "Иран осъди решението на Великобритания да обяви извън закона политическото крило на „Хизбула“ в Ливан, като го определи като „погрешно и безотговорно“, съобщава в.  Times Of Israel . \r\nВеликобритания обяви, че ще се стреми да направи членуването в шиитската терористична групировка и нейното подкрепяне престъпление. \r\n„Иран смята „Хизбула“ за легитимна сила, която играе ефективна и неоспорима роля в подпомагането на политическата стабилност в страната си за запазването на нейната сигурност“, заяви иранското външно министерство на своя уебсайт. \r\n„То смята, че решението да се постави „Хизбула“ в черен списък за тероризъм е погрешно и безотговорно и няма да допринесе за стабилността и сигурността на Ливан“. \r\n„Хизбула“ е създадена през 1982 г. по време на гражданската война в Ливан и води война с Израел през 2006 г. Нейният лидер Хасан Насрала редовно заплашва да насочи хиляди модерни ракети към Израел, които могат да достигнат до всички големи израелски градове. \r\nГрупировката се счита за терористична организация от Израел, САЩ и Арабската лига. Европейският съюз и Австралия определят само военното крило на групировката като такова. \r\nВеликобритания включи в черния списък военното крило на „Хизбула“ през 2008 г., но досега не направи ход срещу неговото политическо крило. \r\nБританският външен министър Джереми Хънт обаче заяви, че „не съществува“ разлика между нейните военно и политическо крила. \r\nТози ход беше направен, след като групировката беше включена като част от новото правителство на Ливан. Макар че кабинетът се оглавява от Саад Харири, подкрепян от Запада сунитски политик, който заема длъжността от 2016 г., „Хизбула“ постига значителни печалби за сметка на най-голямата сунитска партия и сега контролира три министерства. \r\n„Това решение не променя нашия постоянен ангажимент към Ливан, с който имаме широки и силни взаимоотношения“, каза Хънт. \r\nТехеран е основен поддръжник на „Хизбула“ и неговата „съпротива“ срещу врага на Ислямската република, Израел. \r\nРешението на Великобритания предизвика бързи похвали както от Израел, така и от САЩ. \r\nБазираната в САЩ международна еврейска организация „Антидифамационна лига“ също аплодира решението и призова другите страни да последват примера им. \r\nОпозиционната лейбъристка партия постави под въпрос забраната на страната за „Хизбула“ като терористична групировка, предполагайки, че то се ръководи от политически мотиви. \r\nЛейбъристите, чийто лидер Джереми Корбин веднъж спомена „Хизбула“ свои „приятели“, заяви, че министерството на вътрешните работи не е предоставило доказателства, които да оправдаят промяната в позицията относно политическото крило на подкрепяната от Иран организация. \r\n„Решенията за забрана на организации като терористични групи трябва да се вземат по съвет на държавните служители въз основа на ясни доказателства, че тези организации не спазват критериите за забрана, определени в законодателството“, се казва в изявление на лейбъристите. Превод и редакция : Калоян Пенков", "date": "2019.03.02", "title": "Times Of Israel: Иран заяви, че британската забрана на „Хизбула“ е „безотговорна“"}
{"url": "http://www.focus-news.net/news/2019/03/02/2630001/georgi-parvanov-prezident-2002-2012-krasimir-uzunov-napravi-mnogo-ne-samo-za-pametnika-na-polk-drangov-nuzhni-sa-ni-lichnosti-kato-nego-za-da-poddarzhat-oganya-na-avtentichniya-patriotizam.html", "text": "Красимир Узунов направи много не само за паметника на полк. Дрангов - нужни са ни личности като него, за да поддържат огъня на автентичния патриотизъм. Това каза в интервю за  Агенция „Фокус“  президентът на Република България в периода 2002-2012 г. Георги Първанов по повод годишнината от освещаването на паметника на полк. Борис Дрангов във Военна академия „Г. С. Раковски“. „Светла му памет на Красимир Узунов. Той наистина направи много. Не е само за паметника, макар че той беше преди всичко негова инициатива. Той извърши много популяризаторска и изследователска работа. В този смисъл наистина мисля, че това, което той ни остави като изследователско и обществено дело заслужава да бъде за пример“, каза още Първанов. Президентът Първанов изрази съжаление, че не са много хората като него, които го правят не заради задължението или професионален ангажимент, а защото им идва отвътре. „Ето това е истинското родолюбие, когато нещата не се правят, защото някой ще ги оцени материално, а защото наистина това е един жест към нашите предци, който поддържа паметта ни жива“, обясни Първанов. Той обърна внимание, че българите са с изострено чувство за историческа памет, но са необходими личности като Красимир Узунов, които да поддържат този огън на автентичния патриотизъм. \r\nДеница КИТАНОВА Пълния текст на интервюто четете по-късно в „Мнение”", "date": "2019.03.02", "title": "Георги Първанов, президент (2002-2012): Красимир Узунов направи много не само за паметника на полк. Дрангов - нужни са ни личности като него, за да поддържат огъня на автентичния патриотизъм"}
{"url": "http://www.focus-news.net/news/2019/03/02/2630008/veliko-tarnovo-ogranicheno-e-dvizhenieto-na-avtomobili-nad-35-tona-na-pat-cheshma-kesarevo-poradi-namalen-gabarit-na-patnoto-platno.html", "text": "Сухи са пътните настилки на територията на областта, предаде репортер на  Радио „Фокус“ – Велико Търново . Времето е ясно. Температурата е 10 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. Ограничено е движението за МПС над 12 т по път Лозен – Полски Тръмбеш поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.03.02", "title": "Велико Търново: Ограничено е движението на автомобили над 3.5 тона на път Чешма - Кесарево поради намален габарит на пътното платно"}
{"url": "http://www.focus-news.net/news/2019/03/02/2629995/prof-mladen-grigorov-polk-boris-drangov-poluchi-uvazhenie-blagodarenie-na-krasimir-uzunov-svalyam-mu-shapka-dano-se-nameryat-negovi-sledovnitsi.html", "text": "Полк. Борис Дрангов получи уважение благодарение на Красимир Узунов, свалям му шапка, дано се намерят негови следовници. Това каза за  Агенция „Фокус“  проф. Младен Григоров, председател на Фондация „Паметници на българската слава“ по повод годишнината от освещаването на паметник на полк. Борис Дрангов във Военна академия „Г. С. Раковски“.  Проф. Григоров припомни, че паметникът на полк. Дрангов във Военна академия бе реализиран благодарение на покойния Красимир Узунов. \"Той имаше много други инициативи, които за съжаление сега няма как да изпълни. Дано се намерят следовници на паметта на Красимир Узунов, които да продължат неговото дело и замисли и за Каймакчалан и за други негови идеи, които знаем много добре\", отбеляза проф. Младенов. \"Полк. Дрангов е огромна фигура и като военен и като педагог и като мислител, ако щете с прочутите негови фрази, които са нарицателни до голяма степен в наше време: „Празна раница, не пази граница“ и т.н. Те са десетки. Получи своето признание, хубаво е, че стана това в сърцето на нашата армия – Военната академия „Г. С. Раковски“. Пак още един път повтарям дълбок поклон пред паметта на вашия президент за много неща, включително и за това“, допълни проф. Григоров.  \r\nДеница КИТАНОВА", "date": "2019.03.02", "title": "Проф. Младен Григоров: Полк. Борис Дрангов получи уважение благодарение на Красимир Узунов, свалям му шапка, дано се намерят негови следовници"}
{"url": "http://www.focus-news.net/news/2019/03/02/2630007/blagoevgrad-na-mesta-v-oblastta-patnite-nastilki-sa-mokri-dvizhenieto-se-osashtestvyava-bez-zatrudneniya.html", "text": "Нормално се осъществява движението в областта. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. На места пътните настилки са мокри. Не е имало сигнали за паднали камъни, които да са затруднявали трафика по републиканската пътна мрежа. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“.  \r\nОт Областно пътно управление - Благоевград отправят апел към водачите на моторни превозни средства да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.02", "title": "Благоевград: На места в областта пътните настилки са мокри, движението се осъществява без затруднения"}
{"url": "http://www.focus-news.net/news/2019/03/02/2630009/d-r-kostadin-koev-kmet-na-velingrad-rabotim-v-ekip-i-otgovorno-za-novata-viziya-na-selo-draginovo.html", "text": "Работим в екип и отговорно, имаме пълен синхрон в действията. Това каза кметът на Община Велинград д-р Костадин Коев в село Драгиново при инспектиране строителството на новата детска градина, предаде репортер на  Радио „Фокус“ – Пазарджик . „Правим всичко възможно да изпълним това, което сме поели като ангажимент пред жителите на общината. Инфраструктурата, детската градина, водата. Трябва ни само една мини пречиствателна станция за питейно-битови нужди, защото достатъчно вода хванахме, но идва замътена. В момента чакаме избор на изпълнител за ново осветление. В село Драгиново ще има и лед осветление. Ще се промени коренно визията на населеното място. Предвиждаме ремонт и реконструкция на цялото улично осветление, както и нови улици“, коментира д-р Коев. Той добави, че след броени дни ще бъде направена и първа копка за ремонт на пътя от Велинград за Драгиново. \r\nНа посещение в селото бе и председателят на ПГ на ГЕРБ и заместник-председател на партията Цветан Цветанов. \r\nВаня НИКОЛОВА", "date": "2019.03.02", "title": "Д-р Костадин Коев, кмет на Велинград: Работим в екип и отговорно за новата визия на село Драгиново"}
{"url": "http://www.focus-news.net/news/2019/03/02/2630010/negovo-visokopreosveshtenstvo-vidinskiya-mitropolit-daniil-navarshi-47-godini.html", "text": "Видинският митрополит Даниил (Атанас Трендафилов Николов) е роден на 02 март 1972 г. в град Смолян. Завършва основно и средно образование в родния си град. През 1996 г. записва и учи Английска филология в СУ „Св. Климент Охридски“. На следващата година се прехвърля в Богословския факултет при Университета. \r\nПрез 1997 г. е приет като послушник в Хаджидимовския манастир „Св. вмчк Георги“ под духовното ръководство на приснопаметния Неврокопски митрополит Натанаил. На 07 август 1999 г. е постриган от него в монашество, а на следващия ден е ръкоположен за йеродякон. През 2002 г. завършва Богословския факултет на СУ „Св. Климент Охридски“. \r\nНа 21 юли 2004 г. е изпратен на послушание в Роженския манастир „Рождество Богородично“. На 27.11. същата година е ръкоположен от епархийския му архиерей за йеромонах. На 01 юни 2006 г. е възведен в архимандритско достойнство. \r\nПо решение на Св. Синод на 20 януари 2008 г. е хиротонисан за епископ с титлата Драговитийски в патриаршеската катедрала „Св. Александър Невски“ и назначен за викарий на Неврокопския митрополит. Такъв остава до 15 юни 2010 г., когато по молба на митрополита на САЩ, Канада и Австралия Йосиф е назначен за негов викарий, която длъжност изпълнява до 4 февруари 2018 г., когато е избран за Видински митрополит. \r\nДядо Даниил е един от братята на образцовата Хаджидимовска монашеска школа, дала едни от най-качествените млади духовници на Българската православна църква.", "date": "2019.03.02", "title": "Негово високопреосвещенство Видинския митрополит Даниил навърши 47 години"}
{"url": "http://www.focus-news.net/news/2019/03/02/2630012/plovdiv-krazhok-po-astronomiya-shte-bade-otkrit-kam-regionalniya-prirodonauchen-muzey-v-grada.html", "text": "Кръжок по астрономия ще бъде открит към Регионалния природонаучен музей в Пловдив. Това съобщиха за  Радио „Фокус“ – Пловдив  от културната институция. Заниманията в кръжока ще се провеждат под формата на кратки увлекателни презентации на достъпен език. Децата ще се запознаят с основните известни открития за нашата вселена и обектите в нея, като ще се провокира техният интерес към изучаването на астрономия и към разкриването на загадките в Космоса. \r\nОт музея обясниха, че кръжокът е предназначен за деца от 5-и до 7-и клас с траен интерес към астрономията. Занятията ще се провеждат в Планетариума и презентационната зала в Регионалния природонаучен музей – Пловдив всеки вторник от 17.00 до 18.00 часа. Месечната такса за кръжока е 20 лв., а крайният срок за записване на децата за участие е до 15 март. \r\nТони МИХАЙЛОВ", "date": "2019.03.02", "title": "Пловдив: Кръжок по астрономия ще бъде открит към Регионалния природонаучен музей в града"}
{"url": "http://www.focus-news.net/news/2019/03/02/2629997/aa-turtsiya-e-gotova-da-pomogne-v-namalyavaneto-na-naprezhenieto-mezhdu-pakistan-i-indiya.html", "text": "Турция е готова да допринесе, за намаляването на напрежението между Пакистан и Индия, заяви президентът Реджеп Тайип Ердоган, предава  Anadolu Agency . \r\n„Ескалиращото напрежение между Индия и Пакистан не помага на никого“, заяви Ердоган по време на предизборен митинг в Трабзон. \r\nЕрдоган също приветства стъпките на Пакистан в предаването на индийски пилот, като добави, че очаква с нетърпение да види подобни стъпки от Индия. \r\nКомандир Абхинандан Вартаман, индийски пилот, който се превърна в лице на ескалиращото напрежение между съседите, беше предаден от Пакистан на индийските власти. \r\nВартаман беше задържан в Пакистан, след като самолетът му беше свален във въздушен бой с пакистански изтребители над границата на Кашмир. \r\nДен по-късно пакистанският премиер Имран Хан обяви освобождаването му в жест на добра воля. Превод и редакция : Калоян Пенков", "date": "2019.03.02", "title": "АА: „Турция е готова да помогне в намаляването на напрежението между Пакистан и Индия“"}
{"url": "http://www.focus-news.net/news/2019/03/02/2630013/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от 4° до 19°. Времето над страната е предимно ясно. \r\nСлаб вятър духа в област София. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 11.03.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово: \r\n Движението  по път София - В. Търново на територията на област Габрово от \r\nкм 69+833 до км 101+565 е ограничено за МПС над 12 т, включително състав с ремаркета и полуремаркета, селскостопанска и земеделска техника, трактори и специализирана строителна техника в периода на официалните празници а именно последния работен ден преди празниците – от 16:00 часа до 20:00 часа на 01.03.2019 г.  и последния почивен /празничен/ ден – от 14:00 часа до 20:00 часа на 04.03.2019 г. \r\nОбласт Ловеч: \r\nДвижението в участъка п. в. Коритна- Севлиево  от км 0+000 до км 69+832 е ограничено за МПС над 12т. в периода на официални празници – последния работен ден преди празниците от 16:00 до 20:00часа и последния почивен(празничен) от 14:00 до 20:00 часа.Забраната не важи за МПС, които извършват превоз на опасни товари(ADR), живи животни, бързо развалящи се хранителни продукти и товари на температурен режим. Срок: 01.01.2020г. \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\n- Движението за транзитно преминаващи МПС в двете посоки по път I-5 Габрово - Шипка  \r\nпрез проход \"Шипка\" е ограничено поради провеждане на тържествен митинг по повод Националния празник на Република България 3 - ти март считано от 22:00 ч. на 02.03.2019 г. до 18:00 ч. на 03.03.2019 г. Oграничението не важи за организирания междуградски автобусен транспорт. За гостите на тържествата движението е организирано по следния начин: - от 05:30 ч. до 13:00 ч. еднопосочно движение на МПС от гр. Габрово до вр. Шипка като паркирането ще се осъществява по разпореждане на органите на ОД на МВР - Габрово. - от 13:00 ч. до 18:00 ч. еднопосочно движение на МПС от вр. Шипка до гр. Габрово. Транзитното преминаване на МПС за времетраенето на забраната се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Движението се нормализира веднага след изтичане на посочените срокове. \r\nОбласт Стара Загора: \r\nЗа тържествата на връх Шипка по случай Националния празник на Република България от 22 ч. на 2 март до 18 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово – връх Шипка - Казанлък. \r\nКакто всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). \r\nОграничението не важи за организирания междуградски автобусен транспорт. \r\nЗа гостите на тържествата движението на 3 март ще се организира както следва: \r\n- От 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; \r\n- От 13:00 ч. до 18:00 ч. автомобилите ще преминават еднопосочно от връх Шипка до град Габрово. \r\n- От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка; \r\n- От 13:00 ч. до 18:00 ч. автомобилите ще преминават еднопосочно от връх Шипка до град Казанлък. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът ІІІ-607: Движението по път III-607 Велчево – Априлци, кв. Острец от км 59+155 до км 61+912 в чертите на град Априлци е ограничено за всички МПС, поради провеждане на традиционния празник на сланината и греяната ракия на 02.03.2018 г от 10:00 до 15:00 ч. \r\nОбходен маршрут за транзитно преминаващите MПС: \r\nНаправление Троян – Априлци: на път III-607 кръстовище ляво при км 70+780 в село Велчево, по път III-3505 от с. Велчево до с. Дебнево, по път III-404  от с. Дебнево до с. Градница, по общински път от с. Градница до с. Столът, по общински път GAB 1165 от с. Столът през с. Боазът до гр. Априлци км 59+155 на път III-607; \r\nНаправление Априлци – Троян: на път III-607 кръстовище дясно при км 59+155 по общински път GAB 1165 от гр. Априлци през с. Боазът до с. Столът, по общински път от с. Столът до с. Градница,  по път III-404  от с. Градница до с. Дебнево, по път III-3505 от с. Дебнево до с. Велчево км 61+912 на път III-607 в село Велчево \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът III-866: Движението по път Стойките - Широка лъка в село Широка лъка на 03.03.2019 г. за периода от 11:00 ч до 12:30 ч. е ограничено за всички МПС поради кукерски празник. Срок до 03.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.02", "title": "Актуална пътна обстановка"}
{"url": "http://www.focus-news.net/news/2019/03/02/2630014/ministerstvoto-na-turizma-spodelete-s-dumi-snimki-ili-video-vashiya-treti-mart.html", "text": "\"Снимайте себе си и семейството си на Вашия Трети март. Споделете как изкарахте националния празник. Дали сте на екскурзия в планината или на друго красиво място в България, изпратете ни снимки или видео. Снимайте българското знаме, развято в чест на празника\". Това съобщиха от пресцентъра на  Министерство на туризма . \r\n\"Направете си клип на зарята за Освобождението или кадър на близките Ви хора на връх Шипка например. Споделете не само снимки, а и Вашите мисли за празника, както и думите, с които го описвате пред децата си\", призовават от Министерството.  \r\nСподелете мигове от утрешния ден на Фейсбук страницата на Министерството на туризма или ни изпратете информация и снимки на имейл press@tourism.government.bg, които ще бъдат публикувани на сайта на Министерството на туризма.  \r\nНай-впечатляващите преживявания ще бъдат споделени в youtube и фейсбук страницата на Министерството. \r\nЛичните си репортажи всеки може да изпрати до 10 март 2019 г. включително.  \r\n\"Нека видим уникални места в страната си през собствения ни поглед.  \r\nСтанете посланици на България!\", призовават от Министерството на туризма.", "date": "2019.03.02", "title": "Министерството на туризма: Споделете с думи, снимки или видео Вашия Трети март"}
{"url": "http://www.focus-news.net/news/2019/03/02/2630011/pregled-na-mezhdunarodnite-novini-do-18-chasa-agentsiya-fokus.html", "text": "Стево Пендаровски се включва за втори път в президентската надпревара. Той беше кандидат на СДСМ за президент преди пет години. Тогава той загуби от сегашния държавен глава Георги Иванов, който спечели около 130 000 гласа повече, пише на своята страница македонската редакция на радио  “Свободна Европа“ .  \r\nСлед като първо се консултира с ръководството на партията, а след това и с други коалиционни партньори, премиерът Зоран Заев заяви, че Стево Пендаровски е консенсусен кандидат за президент, подкрепен от 31 партии. \r\nЗад него застават от СДСМ, тяхната коалиция, правителствена коалиция и няколко други партии. След близо два часа в пътък късно вечерта премиерът и лидер на СДСМ Зоран Заев, придружен от други партийни лидери, заяви, че всички стоят зад Пендаровски. \r\n„Стево е човек, който отдавна е взел решение да се придвижи напред, а не назад. Той избра гражданите. Много съм благодарен за качествата на другите фаворити  - Радмила Шекеринска, Оливер Спасовски, Никола Димитров и други. Важни фигури, локомотиви в правителството, които решиха да работят в правителството за реформите, за гражданите. Те решиха да дадат предимство на Стево Пендаровски ”, каза Заев. \r\nПендаровски стана кандидат след консултациите на Заев с лидера на ДСИ Али Ахмети и други партийни лидери. Ахмети още от предишните президентски избори настояваше за консенсусен кандидат за президент, но тогава не постигнаха съгласие  с партньорите от тогавашното коалиционно правителство ВМРО-ДПМНЕ. \r\nВъпреки консенсуса на партийните лидери, решението ще стане окончателно в неделя, когато СДСМ ще го потвърди на партийния конгрес. Има няколко варианта: първото е, че ръководството на партията ще предложи на конгреса да избере Пендаровски и делегатите да се споразумеят, вариант, при който няма да има гласуване за останалите кандидати. Втората възможност е конгресът да не приеме такова предложение и в този случай ще е необходимо да се вземе решение и между други кандидати, които бъдат предложени от общинските структури на партията. \r\nПреди пет години веднага след затварянето на избирателните секции, без да са ясни резултатите, Заев, тогава като лидер на опозицията, заяви, че не признава изборния процес, заявявайки, че е имало неправомерно поведение, измами и натиск и настоява за  техническо правителство. Десет месеца по-късно, през февруари 2015 г., Заев започва да публикува така наречените „опозиционни бомби“. \r\nПет години по-късно, след втория мандат на Иванов, за позицията му се състезават  няколко кандидати. Засега сигурен кандидат в надпреварата е независимата  професор Гордана Силяновска - Давкова, която е подкрепена от  ВМРО-ДПМНЕ, но въпреки това се налага да събира подписи. Събирането на подпис върви успешно и е сигурно, че тя ще влезе в надпреварата. Ще се опита и бившия директор на държавния архив Филип Петровски и бившия посланик Блерим Река, който ще бъде подкрепен от Алианса на албанците и Беса, а подписи събираше и депутатът Амди Байрами, който обаче заяви, че ще оттегли кандидатурата си и ще даде подкрепата на Пендаровски. Останалите имат срок до 9 март да съберат необходимите 10 000 подписа. Кандидатите в Държавната избирателна комисия трябва да подадат заявления за участие в изборите не по-късно от 21 март, а предизборната кампания трябва да започне на 1 април. \r\n*** Помощник държавният секретар на САЩ по политическите въпроси  Дейвид Хейл ще посети Косово на 8 и 9 март, когато ще се срещне с лидерите на страната, потвърди посолството на САЩ в Прищина, цитирано от македонският телевизионен канал  “Нова ТВ“ .  \r\nХейл, който заема третия по ранг пост в Държавния департамент, ще пристигне в Прищина в момент, когато диалогът с Белград е спрян. Според медиите в Прищина Съединените щати се опитват да придвижат напред преговорите между Косово и Сърбия в Брюксел под егидата на ЕС. \r\nАмериканският президент Доналд Тръмп назначи Хейл на този пост на 30 август миналата година. \r\n*** Най-малко трима цивилни - жена и две деца, загинаха в събота вечер по време на обстрела на окръг Пунч в северната част на индийския щат Джаму и Кашмир от територията, контролирана от Пакистан. Това се съобщава от телевизионния канал NDTV, позовавайки се на държавната полиция, предава  ТАСС . \r\nСпоред канала стрелбата от съседната страна е била извършена с помощта на 105 mm гаубици и минохвъргачки. В резултат на обстрела в село Салотри са разрушени няколко къщи. \r\nСпоред индийската страна обстрелът е започнал няколко часа след като Исламабад предаде на Индия пилота Абхинандан Вартхаман, свален по време на въздушен бой над спорния район Кашмир. \r\n*** Майкъл Помпео ще вземе участие в срещата Гърция – Кипър – Израел през март в Израел,  пише англоезичното електронно издание на гръцкия вестник  Kathimerini . \r\nСлед като енергийният гигант „Ексон Мобайл“ обяви, че е открил находище на природен газ в кипърския Блок 10, посланикът на САЩ в Гърция Джефри Пият заяви, че държавният секретар на САЩ Майкъл Помпео вероятно ще участва в следващата тристранна среща на върха между Гърция, Кипър и Израел, която ще бъде през март в Израел. \r\nПо време на разговор с главния редактор на английската версия на Kathimerini, Том Елис, на икономическия форум в Делфи, Пият потвърди, че се водят преговори за включване на Помпео в срещата. \r\nУчастието на първия дипломат на САЩ в срещата на върха ще изпрати силен сигнал за подкрепа на сътрудничеството между трите страни и Египет, но също и за необходимостта от развитие на по-широко сътрудничество в Средиземно море. \r\nПосланикът каза, че последната част от Южния газов коридор ще бъде завършена благодарение на работата, инициирана от правителството на „Нова Демокрация“ и завършена от правителството на СИРИЗА, отбелязвайки, че Италия трябва да бъде убедена да продължи напред със собствената си част от тръбопровода. \r\nТой приветства засилената роля на Гърция на Балканите, отбелязвайки, че Споразумението от Преспа е \"най-очевидният израз\" на това развитие, което ще възстанови историческата роля на Солун като космополитен кръстопът на Балканите. \r\nКипърският външен министър Никос Христодулидис приветства решението на Помпео да участва в преговорите. \r\nГоворейки по-рано за кипърската редакция на вестника, висш правителствен източник в Никозия заяви, че тристранната среща ще се проведе на 20 март. \r\nСъщият източник заяви, че откриването на газ в кладенеца „Глаук-1“ ще увеличи интереса на САЩ към Кипър и присъствието им в Източното Средиземноморие. \r\n*** Изявеният привърженик на Брекзит и бивш външен министър и кмет на Лондон  Борис Джонсън в събота заяви, че  втори референдум за членство в Европейския съюз ще предизвика широк \"гняв\", цитира думите му индийското англоезично издание  India Today . \r\nБившият външен министър, който се превърна в противник на британския премиер Тереза Мей, също така нарече  \"копелетата\" тези, които управляват ЕС, атакувайки блока. \r\nНа въпрос на конференция в Ню Делхи относно натиска за повторение на референдума от 2016 г. във Великобритания, Джонсън отговори :  \"Не мисля, че е възможно.\" \r\n\"Мисля, че гневът в населението ще бъде много силен, а и досадата - хората ще бъдат занимавани изцяло от идеята да гласуват за това отново.\" \r\n\"Това беше много нервна, много разделяща кампания\" през 2016 г., каза той, като насрочването на второ гласуване ще доведе до същия резултат, според него. \r\nДжонсън подаде оставка като министър на външните работи от  дясното правителство на Тереза Мей през юли миналата година в знак на протест срещу предложението й за споразумение с ЕС, което би задържало Великобритания временно в митническия съюз на ЕС като \"предпазна мярка\", докато проблемите с ирландската граница бъдат решени. \r\n\"Трябва да направим Брекзит правилно и нашият министър-председател трябва да пробие този предпазен механизъм и тази дупка да е достатъчно голяма, за мине през нея цялото Обединеното кралство\", каза Джонсън пред медийната конференция в Индия днес.  \r\n\"След като направи това ние ще сме свободни. Ние сме на състезание. Надявам се, че ще го направи\", заяви той, имайки предвид  интензивните разговори между правителството и Брюксел. \r\nДжонсън също така каза на индийската публика, че Брекзит е разбран погрешно от тези, които казват, че това е \"ксенофобски, националистически  и реакционен феномен\". \r\n\"Възраженията ми към ЕС не бяха, че се управлява от чужденци. Проблемът е, че не знаем кой  управлява\", каза Джонсън, като подигра петимата председатели  на Европейската комисия, Съвета на министрите, парламента и други органи. \r\n*** Петима  души, четири от които деца са загинали в събота сутринта в резултат на пожар в Нюрнберг (Федерална провинция Бавария). Това се съобщава от полицията в Германия, цитирана от  TACC . \r\n\"Като цяло, в сградата,когато e избухнал пожар, е имало девет души,\" - информира полицията. „Четирима са успели да спасят, като са били хоспитализирани“. \r\nСред мъртвите има четири деца - бебе и деца на възраст четири, пет и седем години, както и 34-годишна жена. Причините за пожар все още не са установени. \r\n\"В момента нямаме данни за умишлен палеж, но проверяваме всички версии\", съобщиха от полицията. \r\nВ материала не се привеждат данни за националността на загиналите и пострадалите. \r\n*** Гръцкият премиер Алексис Ципрас обяви, че ще направи официално посещение в Северна Македония през следващите месеци, предава македонската агенция  “Макфакс“ . \r\n\"Аз ще бъда първият гръцки премиер, който официално ще посети Скопие\", обяви Ципрас на икономическия форум в Делфи, Гърция. \r\nВ речта си Ципрас заяви, че неговото правителство и това на Зоран Заев са изправени пред историческа възможност и че за първи път от двете страни на границата има две правителства, които са решени да използват тази възможност. \r\n\"Да говорят, да се консултират, да преговарят сериозно, но честно и от сърце и, разбира се, най-важното, с най-голямо уважение към историята,\" каза Ципрас. \r\nТой също така описа Споразумението от Преспа като исторически момент не само в двете страни, но и на Балканите като цяло, тъй като за първи път в двустранен въпрос е победен национализма. \r\nЦипрас подчерта, че \"днес Гърция и Северна Македония са съседи, които инвестират в приятелство, сътрудничество и солидарност и съседи, които дават пример не само на Балканите и в Европа, но и в света\". \r\n*** Алжирският президент Абделазиз Бутефлика се намира в интензивното отделение на болницата в Женевския университет. Това съобщи в събота телевизионният канал Ал Маяден, цитиран от  TACC . \r\nСпоред него 81-годишният политик е бил отведен в Швейцария със самолет в състояние на безсъзнание и лекарите са изключително загрижени за живота му, съобщават от телевизионния канал. \r\nБутефлика получи инсулт през 2013 година. Оттогава алжирският лидер се движи само в инвалидна количка. Той говори трудно и рядко се появява публично, прекарвайки много време в чуждестранни клиники. Това обстоятелство обаче не му попречи да се кандидатира за нов петгодишен мандат през февруари. Президентските избори в Алжир ще се проведат през април. \r\nХоспитализацията на Бутефлика се състоя на фона на масови протестни шествия в столицата на Алжир и други градове на страната. Те бяха организирани от опозиционни лидери, които изразиха съмнения относно способността на президента действително да управлява държавата, и поискаха от Бутефлика да оттегли кандидатурата си \r\n***  Турция е готова да допринесе, за намаляването на напрежението между Пакистан и Индия, заяви президентът Реджеп Тайип Ердоган, предава  Anadolu Agency . \r\n„Ескалиращото напрежение между Индия и Пакистан не помага на никого“, заяви Ердоган по време на предизборен митинг в Трабзон. \r\nЕрдоган също приветства стъпките на Пакистан в предаването на индийски пилот, като добави, че очаква с нетърпение да види подобни стъпки от Индия. \r\nКомандир Абхинандан Вартаман, индийски пилот, който се превърна в лице на ескалиращото напрежение между съседите, беше предаден от Пакистан на индийските власти. \r\nВартаман беше задържан в Пакистан, след като самолетът му беше свален във въздушен бой с пакистански изтребители над границата на Кашмир. \r\nДен по-късно пакистанският премиер Имран Хан обяви освобождаването му в жест на добра воля.", "date": "2019.03.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/02/2630016/shumen-nch-asen-zlataro-1872-v-kv-divdyadovo-organizira-praznichna-programa-i-podnasyane-na-tsvetya-na-3-mart.html", "text": "Народно читалище „Асен Златаро-1872“ в кв. „Дивдядово“ организира празнична програма и поднасяне на цветя на 3 март. Това съобщиха от  читалището . Програмата ще започне от 10.00 часа. Цветя ще бъдат поднесени пред паметника на загиналите във войните в кв. Дивдядово. От 10.30 часа ще започнат хора на площада.", "date": "2019.03.02", "title": "Шумен: НЧ „Асен Златаро-1872“ в кв. „Дивдядово“ организира празнична програма и поднасяне на цветя на 3 март"}
{"url": "http://www.focus-news.net/news/2019/03/02/2630020/predstoyashti-sabitiya-v-stranata-za-3-mart-agentsiya-fokus.html", "text": "*** \r\nПрезидентът Румен Радев ще участва в тържествената програма, с която ще бъде отбелязан Националният празник на България 3 март. От 11.00 часа държавният глава ще присъства на тържествената церемония по издигането на националното знаме пред Паметника на Незнайния воин в столицата, по случай 141 години от Освобождението на България.  \r\nОт 18.30 часа на пл. „Народно събрание“ в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. От 18.40 часа държавният глава ще произнесе слово. От 19.30 часа в зала „Концертна“ на Централния военен клуб ще се състои традиционният прием за Трети март, даван от държавния глава.  \r\n*** \r\nПредседателят на Народното събрание Цвета Караянчева и народни представители ще участват в официалните чествания на Националния празник на България на връх Шипка. От 11.00 часа Великотърновският митрополит Григорий ще отслужи заупокойна панихида. Председателят на Народното събрание ще произнесе слово по повод Националния празник, ще приеме строя на почетния караул и ще поднесе цветя на паметника на историческия връх.  \r\n*** \r\nОт 08.30 часа в храм „Св. Александър Невски“ ще започне Архиерейска света Литургия за Неделя Месопустна. От 10.00 часа ще бъде отслужена Панихида и Молебен по повод 3 март. \r\n*** \r\nОт 10.00 до 17.00 часа Националният военноисторически музей ще отбележи 3 март с Ден на отворени врати и специален показ на експонати. \r\n*** \r\nОт 11.00 часа на ъгъла на ул. „Павел Красов“ и бул. „Цариградско шосе“ ще се състои откриването на реставрирания паметник на руския воин Павел Красов. \r\n*** \r\nОт 11.45 часа пред Паметника на българския опълченец ще започне тържествено честване на Националния празник. Организатори на събитието са Столична община, Фондация „Героите на България” и Сдружение на приятелите на Русия „Александър Невски”. Приветствени слова ще имат Н. Пр. Посланикът на Русия - Анатолий Макаров, както и от Любомир Коларов, председател на Сдружение на приятелите на Русия „Александър Невски”. \r\n*** \r\nОт 13.00 часа ПП „Атака“ ще отбележи Oсвобождението на България от турско робство пред Паметника на Цар Освободител. \r\n*** \r\nОт 11.00 часа в храм „Свети Димитър“ ще се отслужи панихида в памет на загиналите за Освобождението на България, след което ще се поднесат цветя на гроба на прапоршчик Вишняков. В 11.30 часа на пл. “Акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград д-р Емил Караиванов ще произнесе тържествено слово. Честванията завършват с празничен концерт на рок група „Епизод”. \r\n*** \r\nОт 09.30 часа в храм „Въведение Богородично“ ще бъда отслужена панихида за загиналите за Освобождението на България от османско иго и ще бъдат поднесени цветя на паметния знак на Майор Иван Павлович Орлински в двора на храма. \r\n*** \r\nОт 10.20 часа от сградата на Съдебна палата ще тръгне празнично шествие, което ще премине по  улица „Тодор Александров“, „Ларго мол“ , ул. „Тракия“ и ще стигне до пл. „Македония“. Парадът на училищата ще бъде предвождан от  Детско- юношески духов оркестър към Център за личностно и творческо развитие на децата на Благоевград. \r\n*** \r\nОт 10.30 часа ще бъдат положени цветя  на паметната плоча в чест на посрещането  на руските освободителни войски в градинката пред централен вход на стадион „Христо Ботев”. След това от тям ще тръгне шествие до пл. „Македония“, което ще премине по ул. „Трети март“. \r\n*** \r\nОт 11.00 часа двете шествия ще се слеят на площад „Македония“, където ще бъде издигнат националния флаг и ще прозвучи химна на Р България. Пред жители и гости на града ще бъде отслужен молебен за благоденствие на българския народ от свещеници от благоевградския църковен храм „Въведение Богородично“. Благоевградската общественост ще сведе глава и пред паметника на героя Гоце Делчев, където ще бъде извършен ритуал по полагане на венци и цветя в памет на загиналите за Свободата на България. \r\n*** \r\nОт 09.00 до 17.00 часа Регионалният исторически музей ще работи с вход свободен по повод Националния празник на България.  \r\n*** \r\nОт 11.00 часа на Пл. „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. От 11.30 часа на Паметника на руските освободители ще се проведе тържествен ритуал по полагане на венци и цветя и отдаване на военни почести.  \r\n*** \r\nОт 11.00 до 13.30 часа на площад „Тройката\" няколко обособени тематични къта ще представят „Пътя на свободата\". От 11.00 до 12.00 часа млади бургаски таланти ще имат възможността със стихове и песен да възпеят Свободата на сцената „Възпявам тебе, майко Свобода\". От 12.00 до 13.00 часа над 20 състава от община Бургас ще вземат участие в Празничното хоро.  Честването на Трети март ще завърши с концерт-спектакъл в Операта от 18.00 часа. \r\n*** \r\nОт 18.00 в Държавната опера ще се състои Тържествен концерт с участието на Веселин Маринов и Николина Чакърдъкова. \r\n*** \r\nОт 10.00 часа на градския площад ще бъде издигнат националният флаг по повод Националния празник на България. Веднага след това ще започне фолклорен концерт . От 10.45 часа ще започне „Българовското шествие“ и поднасяне на венци и цветя пред Костницата в двора на храм „Свети Атанасий“.  \r\n*** \r\nОт 9.00 часа в Катедралния храм „Свето Успение Богородично” във Варна ще започне отслужването на Божествена литургия. От 10.30 часа на площад „Св. Св. Кирил и Методий” ще се състои тържествено издигане на националното знаме. От 10.45 часа от Катедралния храм „Свето Успение Богородично” ще потегли общоградско шествие.  \r\n*** \r\nОт 09.30 до 17.30 часа Военноморският музей във Варна ще бъде с вход свободен по повод Националния празник на България. \r\n*** \r\nОт 11.00 часа във Военноморския музей ще отвори врати Фотоателието „Сподели историята“. Принтираните снимки ще могат да бъдат взети за спомен от участниците. \r\n*** \r\nОт 11.00 часа пред НЧ „Просвета 1927“ в кв. „Аспарухово“ ще започне празничната програма „Пробуждане с хоро“ по повод Националния празник на България.   \r\n*** \r\nОт 18.00 часа в зала 1 на Фестивалния и конгресен център ще започне празничният концерт-спектакъл „България – един завет“. \r\n*** \r\nОт 10.00 часа в храм „Св. св. Петър и Павел“ ще започне богослужение по повод Нацзионалния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата“. От 13.30 часа програмата ще продължи с тържествено издигане на националния флаг и представяне на военно- историческата възстановка „Освобождението на Преслав 1878 г.“ \r\n*** \r\nОт 10.00 часа от площад „Съединение” № 1 пред музей „Възраждане и Учредително събрание“ ще тръгне безплатна пешеходна обиколка на Велико Търново, организирана от Историческия музей. \r\n*** \r\nОт 10.30 часа Пред сградата на Общината ще се състои Военен ритуал за издигане на Националното знаме на Република България. От 11.00 часа пред Паметник „Майка България” ще се състои празничен благослов, отслужен от Негово Високоблагоговейнство свещеноиконом Славчо Иванов. От 20.00 часа на Площад „Цар Асен І” ще се състои аудио-визуален спектакъл „Царевград Търнов- звук и светлина”.  \r\n*** \r\nОт 10.30 часа с празнично шествие, което ще бъде съпроводено от 25-метров национален флаг ще започне тържественото отбелязване на 141 години от Освобождението на България. Пъстрата колона ще тръгне от пл. „Македония“ и ще продължи до пл. „Христо Ботев“, където  в 11.00 часа ще започне официалната церемония по издигане на българското знаме по случай Националния празник – 3 март. След края на тържествения ритуал, пъстро българско хоро ще се извие на централния площад, под звучните песни на дует „Пирин“. \r\n***  \r\nОт 11.00 часа на пл. „Георги Измирлиев“ по повод Национлания празник ще се проведе ритуал по издигане на националното знаме. Ще бъдат поднасени венци и цветя пред паметника на Георги Измирлиев и ще се проведе поздравителен концерт с участието на гост-изпълнител Ивелина Колева и фолклорни състави при НЧ „Братя Грънчарови-2002“.  \r\n*** \r\nОт 09.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България.  \r\n*** \r\nОт 10.00 часа от храм „Свети Георги“ за първи път на националния празник на България Община Добрич организира празнично шествие до мястото на тържествения ритуал - Мемориалния комплекс „Хан Аспарух“. \r\n*** \r\nВ 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение.  \r\n*** \r\nОт 12.00 часа на площад „Свобода“ празничен концерт ще изнесе Професионален фолклорен ансамбъл „Добруджа“. \r\n*** \r\nОт 09.00 до 17.00 часа се организират Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената галерия.  \r\n*** \r\nОт 10.45 часа на паметната плоча на опълченците от Дупница ще се състои поднасяне на цветя.  \r\nВ 11.00 часа пред сградата на общината ще се състои церемония по тържествено издигане знамето на Република България, след което на площад „Свобода” ще започне концертна програма. От 13.00 часа в заседателната зала на Община Дупница ще се състои конкурс за рецитал на тема „За теб, Българийо”. \r\n*** \r\nОт 10.00 часа на Паметника на независимостта ще се състои тържественото поднасяне на венци и цветя, след което от там ще тръгне шествие по маршрут: Паметника на независимостта - Паметна плоча на загиналите във войните от Община Златоград - Паметна плоча на генерал Черевин - Паметник на Делю войвода на Централен площад - Лобно място на Делю войвода.  \r\n*** \r\nОт 11.00 часа в Стария град ще се проведе възстановка на борбите на българския народ за освобождение по повод Националния празник. \r\n*** \r\nОт 11.00 часа ще се проведе тържествено поднасяне на цветя и венци на Костницата. \r\n*** \r\nОт 09.00 часа на площад „Севтополис“ ще запознат честванията за Националния празник.  \r\n*** \r\nОт 10.00 часа на Площад \"20-ти юли\" ще се състои церемония по издигане на националното знаме. От 10.45 часа се организира общобългарско хоро в подкрепа на националната кампания \"Пробуждане с хоро“. От 11.00 пред паметника на Генерал Карцов ще се състои поднасяне на цветя.  \r\n*** \r\nОт 11.00 часа пред паметника на Руския воин в градинката пред църквата „Св. Георги“ ще се състои тържественото поднасяне на цветя и венци. От 12.00 часа ще се състои тържестве ритуал пред паметника на Освободителите в Градската градина. \r\n*** \r\nОт 11.00 часа на площад „Велбъжд“ четиринадесетте участнички в конкурса „Девойка Кюстендилска пролет – 2019“ ще раздадат над 1000 знамена на гражданите и гостите на Община Кюстендил. \r\n*** \r\nОт 11.00 часа на площад „Велбъжд“ ще бъде отбелязан Националният празник на България.   \r\n*** \r\nОт 11.00 часа в храм „Св. Троица“ ще бъде отслужена панихида за загиналите и поднасяне на венци и цветя на Паметника на загиналите ловчалии. В 12.00 часа ще се състои гражданско поклонение и военен ритуал на Белия паметник в  парк „Стратеш“. От 18.00 часа ще се състои концертът „България - земя на герои“.  \r\n*** \r\nОт 11.00 часа пред паметника-мемориал „Костница“ на загиналите за освобождението на града през войните ще се състои ритуал по издигане на националния флаг по повод 3-ти март. След това пред паметника ще бъдат поднесени венци и цветя. \r\n*** \r\nОт 10.30 часа на площад “Жеравица” с тържествен военен ритуал ще бъде издигнат националният флаг. В 11.30 часа в Младежкия дом ще започне концертът „Любими песни от български филми”. \r\n*** \r\nОт 8.46 от гара Септември Родопската теснолинейка организира празнично пътуване по случай 3 март. \r\n*** \r\nОт 10.00 ще бъдат поднесени цветя на всички паметници и паметни плочи, свързани с Освобождението. Празничен концерт на площад „Константин Величков” ще започне в 10.30 часа. Кметът на Община Пазарджик Тодор Попов ще вдигне знамето на Република България в 11.00 часа на площад „Константин Величков” и ще произнесе празнично слово. \r\n*** \r\nОт 10.00 до 14.00 часа Регионалният исторически музей в Пазарджик ще приема посетители безплатно по повод Националния празник на Република България. \r\n*** \r\nОт 11.00 часа пред паметник „Загинали за Родината“ ще бъде изнесена програма от ученици на Първо основно училище „Кочо Мавродиев“ - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица“ под надслов „За теб, Българийо“. От 15.00 часа в квартален клуб „Дълбошница“ ще се проведе литературно четене „За род и Родина“, съвместна инициатива на Народно читалище „Братя Миладинови - 1914“ и клуб на пенсионера кв. „Дълбошница“. \r\n*** \r\nОт 9.30 до 17.00 часа Експозиция „Българско възраждане” на Историческия музей в Пловдив ще работи с вход свободен. \r\n*** \r\nОт 11.00 в Катедрален храм „Св. Богородица” Пловдивският митрополит Николай ще отслужи молебен. \r\n*** \r\nОт 12.00 часа пред Паметника на освободителите на хълм Бунарджика ще започне тържественото честване на 3-ти март. \r\n*** \r\nОт 12.00 на пл. „Стефан Стамболов“ ще се проведе концерт на Духов оркестър – Пловдив с диригент Николай Гешев, а в 16.00 часа на същото място ще започне празничен концерт на Представителният духов оркестър на ВВС с ръководител майор Михаил Младенов. \r\nПразничната програма по повод Националния празник на България ще завърши в 18.30 часа на пл. „Съединение“ с тържествена заря-проверка с участието на военни формирования от гарнизон Пловдив \r\n*** \r\nОт 13.00 на Паметника на опълченците на Централните гробища ще има панихида за загиналите български опълченци. \r\n*** \r\nОт 09.00 до 14.00 часа Музеят и художествената галерия в Попово ще бъдат отворени. \r\n*** \r\nОт 11.00 часа на площад „Възраждане“ ще бъде представена историческа възстановка „Освобождение“.  \r\n***  \r\nОт 11.00 часа  на площад „Алеко“ ще се състои военен ритуал по издигане на националното знаме на Република България.  \r\n***  \r\nОт 11.15 часа от площад „Алеко“ до площад „Свобода“ ще тръгне празнично общоградско шествие.  \r\n***  \r\nОт 11.30 часа на паметника на Свободата на площад „Свобода“ ще се състои  ритуал по полагане на венци и цветя  в памет на загиналите за Освобождението на България.  \r\n*** \r\nОт 10.30 часа на пл. „Свобода” ще се състои ритуал по издигане на националното знаме на Република България. Ще бъдат поднасяне  венци и цветя от официалните лица и гражданите пред паметниците на Стефан Караджа, капитан Георги Мамарчев и Лев Толстой в град Силистра. \r\n*** \r\nОт 10.30 часа на пл. „Хаджи Димитър“ ще се проведе официалната церемония по повод 141 години от Освобождението на страната ни от турско робство. \r\n*** \r\nОт 09.00 часа в храм „Св. Никола” в квартал Устово Архимандрит Висарион ще отслужи Света Божествена литургия. От 10.00 часа в църквата ще има тържествен благодарствен молебен за руските освободители, посрещнати преди 141 години в същия храм.  \r\n*** \r\nОт 10.00 часа пред паметниците на Капитан Петко войвода и героите от Широка лъка ще бъдат поднесени венци и цветя по повод Трети март. От 11.00 часа ще бъде открит традиционния кукерски празник „Песпонеделник“.  \r\n*** \r\nОт 10.30 часа от църквата „Св. Никола“ ще тръгне празнично шествие до площад „Възраждане“ с църковните хоругви, водено от Сдружение „Родопски хайдути“, които носят пушката на Капитан Петко войвода, защитник на Родопите през 1878-1879 г., съхранявана в Регионален исторически музей „Стою Шишков“ – гр. Смолян.  \r\n*** \r\nОт 11.00 часа с почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин на площада ще бъдат отбелязани 141 години от Освобождението на България. След това за жителите и гостите на града, ще се проведе празничен концерт с участие на състави от НЧ „Кирил Маджаров-1866“.  \r\n*** \r\nОт 10.00 часа на пл. „Иван Вазов“ ще се състои тържествено вдигане на националния флаг на Република България и знамето на Община Сопот. \r\n*** \r\nОт 09.00 часа Тържествата на Трети март ще започнат с Божествена света литургия в Катедрален храм „Свети Николай“. \r\n*** \r\nОт 10.30 часа ще бъдат положени венци и цветя на паметниците, посветени на Освобождението на Стара Загора – Мавзолей-костница „19 юлий 1877”,  Паметник на Трета опълченска дружина и подп. Калитин,  Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\n*** \r\nОт 11.00 часа пред сградата на Община Стара Загора ще започне ритуалът за издигане на Националното знаме. \r\n*** \r\nОт 11.30 часа от сградата на Община Стара Загора ще тръгне паметното шествие „За свободата… Да развеем българското знаме“. Тоще премине по бул. „М.М.Кусев“, ул. „Ген. Гурко“, бул. „П. Евтимий“, а след това по бул. Цар Симеон Велики“ и обичайния маршрут ще достигне до монумента „Бранителите на Стара Загора.   \r\n*** \r\nОт 09.30 часа от пл. „Свобода“ започва традиционният поход до връх Кутра. В 18.30 часа в голямата зала на читалището в Твърдица ще започне тържествен концерт с участието на местни състави. В 19.30 на площада е церемонията за поднасяне на цветя.  \r\n*** \r\nОт 10.00 часа в храм „Св. Йоан Рилски“ ще бъде отслужен молебен за благоденствие на българския народ.  \r\n*** \r\nОт 10.30 часа на площад „Свобода” ще се състои ритуалът за издигане на националния флаг и знамената на Европейския съюз и Общината.  \r\n*** \r\nОт 10.45 часа от централния площад ще потегли традиционното празнично шествие до паметника на българо-руската дружба, предвождано от ученици от II СУ „Проф. Никола Маринов”, които ще развеят 15-метров български трибагреник. Пред монумента възпитаници I ОУ „Христо Ботев“ ще изнесат музикално-поетичната композиция „Пред олтара на свободата“, след което ще се състои и ритуалът за поднасяне на венци и цветя.  \r\n*** \r\nОт 08.30 часа под звучните патриотични песни и гордо развените байраци шествие ще се отправи от площад „Олимпийски“ към Паметника на загиналите във войните чепеларци. След отдаване на заслужена почит  и уважение към загиналите, шествието ще се отправим към връх Мечи чал. \r\n*** \r\nОт 17.30 часа на площад „Олимпийски“ ще започне концерт на самодейците от НЧ „Родопска искра 1880“ заедно с Детския театрален състав към читалището.  \r\n*** \r\nОт 18.00 часа на площад „Олимпийски“ ще започне тържествена програма по повод Националния празник и военен ритуал проверка –заря, с участието на 101-ви Алпийски полк – гр. Смолян.  \r\n*** \r\nОт 11.00 часа на пл. „Общински“ Община Хасково организира тържествено честване на 141 години от Освобождението на България. От 11.15 часа пред паметника на Незнайния воин ще се извърши ритуал по полагане на цветя и венци. \r\n*** \r\nОт 11.30 часа на сцената на пл. „Свобода“ ще се проведе концерт в подкрепа на световната инициатива „Пробуждане с хоро“. \r\n*** \r\nОт 19.00 часа в Театър „Иван Димов“ ще се проведе празничен концерт на Камерен оркестър - Хасково \r\n*** \r\nОт 09.00 до 17.00 часа Регионалният исторически музей и къщите „Добри Войников“, „Лайош Кошут“ и „Панайот Волов“ ще бъдат отворени за посещения със свободен по повод Националния празник на България. \r\n*** \r\nОт 10.15 часа в храма „Св. Възнесение Господне“ ще бъде отслужена заупокойна молитва и молебен за здраве по повод Националния празник. \r\n*** \r\nОт 11.00 часа в Драматично-кукления театър „Васил Друмев“ започва концертът на фолклорния ансамбъл „Мизия“ от Търговище „Свободата…Святата“. \r\n*** \r\nОт 18.30 часа на площад „Кристал“ пред Паметника на загиналите във войните шуменци ще се проведе тържествена заря проверка.  \r\n*** \r\nОт 09.30 часа пред община Ямбол с тържествената церемония по издигане на националния флаг, благодарствен молебен и празнично слово на кмета на Община Ямбол ще започне  отбелязването на Националния празник. \r\n*** \r\nОт 11.30 часа в Културно-информационен център „Безистен“ ще започне концерт „Български корени“ на Камерен оркестър „Дианополис“. Солист на концерта ще бъде Цветомира Гицова а диригент- Иван Стоянов. \r\n*** \r\nОт 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877-1878 г.)“.", "date": "2019.03.02", "title": "Предстоящи събития в страната за 3 март (Агенция „Фокус“)"}
{"url": "http://www.focus-news.net/news/2019/03/02/2630015/varna-otbelyazvaneto-na-natsionalniya-praznik-shte-zapochne-s-liturgiya-i-shte-zavarshi-s-tarzhestvena-zarya-proverka.html", "text": "Празничната програма за Националния празник – 3 март във Варна ще започне в 9.00 часа, когато в Катедралния храм „Св. Успение Богородично” ще започне отслужването на божествена Света Литургия, съобщиха за  Радио „Фокус“ – Варна  от  Общината.  По-късно, в 10.30 часа, на площад „Св. Св. Кирил и Методий” ще започне тържествено издигане на националното знаме. По традиция, от 10.45 часа е предвидено от Катедралния храм да тръгне общоградско шествие. Както всяка година, пред намиращия се наблизо Паметник на Граф Игнатиев, около 11.00 часа ще бъдат поднесени цветя. По-късно множеството се очаква да премине от Паметника на Граф Игнатиев по бул. „Княз Борис I”, през бул. „Сливница”, Морска градина и до Мемориалния паметник на украинските воини. Там около 11.45 часа също се очаква да бъдат поднесени венци и цветя. След това шествието ще се отправи към Паметника на руските воини. Около 12 часа там се очаква да започне поклонение с полагане на венци и военен ритуал. Празнична програма е предвидена и в някои от районните кметства в града. В 11 часа пред Народно читалище „Просвета 1927” в квартал „Аспарухово” трябва да започне концертът „Да празнуваме заедно“. От 13.30 часа в Парка с Мемориал на руските воини – освободители в местността „Терасите” на Район „Владислав Варненчик”, ще се състои тържество с ритуал и полагане на венци и цветя. От 18 часа в Зала 1 на Фестивалния и конгресен център ще започне и традиционният празничен концерт-спектакъл „България – един завет“. В него ще вземат участие Академичният танцов театър към Варненски свободен университет „Черноризец Храбър”, ансамбли при Средно училище за хуманитарни науки и изкуства „Константин Преславски”, при НЧ „Отец Паисий 1934” и ученици от Национално училище по изкуствата „Добри Христов”. Концертът ще е с вход свободен. Кулминация в тържествената програма ще настъпи в 19.30 часа утре, когато на Входа на Морска градина, ще започне тържествена заря-проверка. \r\nДиана СТОЕВА", "date": "2019.03.02", "title": "Варна: Отбелязването на Националния празник  ще започне с литургия и ще завърши с тържествена заря-проверка"}
{"url": "http://www.focus-news.net/news/2019/03/02/2630019/pazardzhik-zapochna-remontat-na-ulitsa-tosho-staykov-vav-velingrad.html", "text": "Започна ремонтът на улица „Тошо Стайков” във Велинград, която е част от проект „Реконструкция на водопроводната мрежа по булевард „Вела Пеева” и улица „Тошо Стайков”. Това съобщи за  Радио „Фокус“ – Пазарджик  Бояна Кирилова от общинската администрация. Тя уточни, че това са поредните улици, които се ремонтират с осигурени средства с Постановление на Министерски съвет. „Кметът е предвидил цялостна реконструкция на улиците „Тошо Стайков“  и  „Вела Пеева“, тъй като двете улици са с натоварено движение и от години се нуждаят от сериозни и спешни ремонтни дейности. Ремонтът по улица „Тошо Стайков” ще се изпълни на три участъка: I-ви участък от ул. „А.С.Пушкин” до кръстовището с ул. „Гергевана”- ще бъде затворен в двете посоки. II-ри участък от кръстовището с ул. “Гергевана” до моста над р. Луковица- затворен и двете посоки. III-ти участък от преминаването на р. Луковица до кръстовището с бул. „Хан Аспарух”- затворен в двете посоки. След приключването на подмяната на водопроводната мрежа по тази улица ще започнат ремонтните дейности и по булевард„Вела Пеева”, за което гражданите ще бъдат уведомени допълнително. След осъществяване на проекта ще бъде подобрено водоподаването, ще бъдат намалени загубите от течове, ще се осигури снабдяване на всички потребители с вода за питейни нужди с необходимото количество и налягане. След приключването на ремонтните дейности на водопроводите, ще бъде  положена и асфалтова настилка на двете улици“, обясни Кирилова. \r\nВаня НИКОЛОВА", "date": "2019.03.02", "title": "Пазарджик: Започна ремонтът на улица „Тошо Стайков” във Велинград"}
{"url": "http://www.focus-news.net/news/2019/03/02/2630018/rayna-drangova-krasimir-uzunov-napravi-mnogo-za-pametta-na-dyado-mi-za-nasheto-semeystvo-i-za-vsichki-koito-sa-pochitali-i-obichali-dyado-mi.html", "text": "Красимир Узунов направи много за паметта на дядо ми, за нашето семейство и за всички, които са почитали и обичали дядо ми. Това каза внучка на полк. Борис Дрангов - Райна Дрангова в интервю за  Агенция „Фокус“  по повод една година от откриването и освещаването на неговия паметник във Военната академия.  \r\n„Красимир Узунов казваше, след книгата си „Азъ служихъ при Дранговъ“: „Ако някой си спомня за някого след 50 години - вдигни му паметник“. Това нещо стана не след 50, ами след 100 години. И слава Богу, че стана“, отбеляза Райна Дрангова.  \r\nПо думите й бивши и настоящи офицери се отнасят с много голяма любов към паметника на полк. Борис Дрангов.  \r\n„Хубав е паметникът, той гледа към Македония, но жалко и за него и за Красимир Узунов, че не можеха да доживеят и да видят едни съвсем нормални отношения между двете страни“, каза тя, като допълни, че все още има какво да се направи. „Мисля, че дядо ми най-сетне е намерил спокойствие в гроба си в Скопие. Голяма част от народа и в Македония и в България го помнят с уважение, любов и преклонение“, посочи още Райна Дрангова.  \r\nИрина ИВАНОВА", "date": "2019.03.02", "title": "Райна Дрангова: Красимир Узунов направи много за паметта на дядо ми, за нашето семейство и за всички, които са почитали и обичали дядо ми"}
{"url": "http://www.focus-news.net/news/2019/03/02/2630006/georgi-parvanov-prezident-2002-2012-redno-beshe-v-sofiya-i-imenno-vav-voennata-akademiya-da-ima-edin-hubav-pametnik-na-polk-drangov-koyto-da-napomnya-za-geroizma-i-samootverzhenostta-mu.html", "text": "Редно беше в София и именно във Военната академия да има един хубав паметник на полк. Дрангов, който да напомня за героизма и самоотвержеността му. Това каза в интервю за  Агенция „Фокус“  президентът на Република България в периода 2002-2012 г. Георги Първанов по повод годишнината от освещаването на паметника на полк. Борис Дрангов във Военна академия „Г. С. Раковски“. По думите му полк. Борис Дрангов е  един от онези български командири, които каквито и колкото дни и години да минават, трябва да остават за пример на българските войни. Според него зависи от нас самите дали хора като полк. Борис Дрангов ще останат безсмъртни. „Той е направил необходимото. Саможертвал се е в истинския смисъл на думата с най-искрени патриотични чувства. От нас зависи дали ще поддържаме жив този спомен. Не просто спомена, защото е много важно това, което се знае за него като деец на революционното движение и като командир от Освободителните войни, да бъде предавано на обществото. То трябва да бъде предавано на младите хора, ако щете дори в учебниците по история“, изтъкна Първанов. Той обърна внимание, че в последните години има много знаци, затова, че името на полк. Дрангов е в пантеона не само на Българската армия, но и на българската държава. \r\nДеница КИТАНОВА  Пълния текст на интервюто четете по-късно в „Мнение”", "date": "2019.03.02", "title": "Георги Първанов, президент (2002-2012): Редно беше в София и именно във Военната академия да има един хубав паметник на полк. Дрангов, който да напомня за героизма и самоотвержеността му"}
{"url": "http://www.focus-news.net/news/2019/03/02/2630017/plyus-info-makedoniya-silyanovska-ochakvah-premierat-da-podade-ostavka-sled-provaleniya-referendum.html", "text": "Тези избори не трябва да се бойкотират, въпреки че аз говорих обратното за референдума. Защото не можете да дадете  легитимност на нещо, което е не само нелегитимно, но и незаконно, противно на международното и националното право, заяви Гордана Силяновска в Бървеница. Това съобщиха днес от пресслужбата на кандидата за президент на ВМРО-ДПМНЕ и коалицията. \r\n„Силяновска поясни на гражданите, че е очаквала след проваления референдум, министър-председателят да подаде оставка, защото това е европейски подход. Така правят всички премиери, когато референдумът се провали, но той не го направи. След падането им на земята, ден-два по-късно те продължиха, въпреки че в закона за референдума има ясна разпоредба, че резултатът от референдума трябва да се отразява в рамките на 60 дни. Но те продължиха с промяната на Конституцията, забравяйки, че легитимността им произтича от гражданите, които казаха „не\", се казва в изявлението. \r\nВ края на срещата Силяновска заяви, че при победа на изборите, ще спечели и Македония, ще се сложи край на всички нередности, извършени от правителството от началото на мандата му. Превод и редакция : Калоян Пенков", "date": "2019.03.02", "title": "Плюс Инфо“ (Македония): Силяновска: Очаквах премиерът да подаде оставка след проваления референдум"}
{"url": "http://www.focus-news.net/news/2019/03/02/2630022/predsedatelyat-na-narodnoto-sabranie-i-narodnite-predstaviteli-ot-gerb-v-19-i-mir-ruse-posetiha-byala.html", "text": "Председателят на 44-то Народно събрание Цвета Караянчева и народните представители от ГЕРБ в 19-и МИР – Русе Пламен Нунев и Светлана Ангелова посетиха Бяла, съобщиха от  пресцентъра на ПП ГЕРБ.  Те проведоха среща с председателя на Общински съвет – Бяла Мариан Антонов, общински съветници, кмета на Община Бяла Димитър Славов и екипа му, по време на която г-жа Караянчева бе запозната с изпълнението на приоритетите от управленската програма на кмета и перспективите пред региона в контекста на предстоящото изграждане на национални обекти като автомагистралата Русе – Велико Търново. Обсъдени бяха редица актуални въпроси, свързани с взаимодействието на законодателната и местната власт. \r\nПо – късно гостите направиха преглед на изграждащи се обекти от образователна, пътна инфраструктура и др. Сред тях бяха строително – ремонтните дейности в СУ „Панайот Волов“ – Бяла. Близо 3 700 000 лева отпусна през тази година Министерски съвет с министър – председател Бойко Борисов за довършването на новия корпус, като дружеството – изпълнител работи активно там. Кметът Димитър Славов показа на гостите напредъка в строително – ремонтните дейности, като очакванията са през тази година те да завършат. \r\nПосещението продължи в общинския исторически музей, където директорът Ива Жейнов и колегите му разказаха за сраженията на територията на Русенска област за изхода на Освободителната война. Показани бяха редица експонати, съхранили спомена за събитията от онова време. Внимание бе отделено и на откритата вчера изложба, посветена на възстановяването на българската държавност. \r\nПо време на визитата председателят на Народното събрание и колегите и разгледа новия храм „Свети Пантелеймон“ в кв . „Гара Бяла“, открит през юли 2018 година от министър – председателя Бойко Борисов. Цвета Караянчева видя и новия парк пред храма, където има обособен открит амфитеатър, спортна и детска площадка, многофункционален спортен терен. Кметът на Община Бяла представи откритата преди няколко месеца голяма зона за отдих с детски площадки в междублоково пространство на квартала. Той отбеляза, че в близост, в сградата на бившата детска градина, ще бъдат обособени читалище с библиотека, музейна сбирка и пр. В момента там се извършва разчистване и подготовка на строителната площадка. \r\nГ-жа Караянчева и Пламен Нунев разговаряха с жители по време на визитата си в централната градска част и кв. „Гара Бяла“, по време на която размениха мисли и идеи за бъдещето на региона. \r\nПредседателят на Народното събрание оцени високо усилията, които полага общинското ръководство за благоустрояване на града и населените места, като отбеляза доброто взаимодействие на законодателната и изпълнителната власт при изпълнението на националните приоритети на местно ниво. \r\nПосещението ще завърши тази вечер с тържествена заря – проверка по повод 3-и Март, която ще се състои на площад „Екзарх Йосиф I“ в Бяла.", "date": "2019.03.02", "title": "Председателят на Народното събрание и народните представители от ГЕРБ в 19-и МИР – Русе посетиха Бяла"}
{"url": "http://www.focus-news.net/news/2019/03/02/2630023/aa-zdravoslovnoto-sastoyanie-na-alzhirskiya-prezident-se-vloshava.html", "text": "Докато получава медицинска помощ в Швейцария, здравето на алжирския президент се влошава, съобщават източници в швейцарската болница, предава  Anadolu Agency . \r\nАбделазиз Бутефлика, на 81 г., получава медицинско обслужване в Университетската болница в Женева, но състоянието му се влошава, съобщават източници. \r\nНеговият частен самолет бе изпратен обратно в Алжир, въпреки че членовете на семейството му останаха до него, добавиха източниците. \r\nМиналия месец управляващият „Фронт за национално освобождение“ официално номинира 81-годишният силен човек, който управлява Алжир от 1999 г., да участва в президентските избори, насрочени за 18 април. \r\nОпозиционните лидери многократно призоваха Бутефлика  да се оттегли от надпреварата. Превод и редакция : Калоян Пенков", "date": "2019.03.02", "title": "АА: Здравословното състояние на алжирския президент се влошава"}
{"url": "http://www.focus-news.net/news/2019/03/02/2630026/nimh-temperaturite-shte-se-ponizhat-i-minimalnite-shte-sa-predimno-mezhdu-minus-2-i-3-a-maksimalnite-mezhdu-5-i-10.html", "text": "През нощта ще преобладава облачно време със слаби превалявания от дъжд на места, главно в Централна България. Утре облачността ще е разкъсана, често значителна, но без съществени валежи. Вятърът ще е слаб от запад-северозапад, в източните райони от югоизток. Температурите ще се понижат и минималните ще са предимно между минус 2° и 3°, а максималните - между 5° и 10°, в северозападните райони до 12-13°. Това съобщи за  Агенция „Фокус“  Анна Дякова, дежурен синоптик в Националния институт по метеорология и хидрология (НИМХ). Атмосферното налягане ще се повишава и ще стане близко до средното за март.  \r\nНад Черноморието ще има разкъсана облачност. Вятърът ще е слаб, от югоизток. Максималните температури ще са 7° - 9°, температурата на морската вода е 6°. Вълнението на морето ще бъде 2 бала.  \r\nНад планините ще е предимно облачно. На отделни места ще превали слаб сняг. Ще духа умерен северозападен вятър. Температурите ще се понижат, максималната на височина 1200 метра ще е около 2°, на 2000 метра - около минус 5°. \r\nВ началото на следващата седмица ще бъде предимно слънчево. Вятърът ще се ориентира от запад-югозапад и ще започне бързо затопляне. Във вторник максималните температури на места ще достигат 18°-20°. По-късно през деня в Дунавската равнина вятърът ще се ориентира от северозапад. Облачността ще се увеличава и към вечерта в Северозападна България ще превали слаб дъжд. През нощта срещу сряда и в сряда повече облачност и на отделни места слаби превалявания от дъжд ще има в Северна България. Ще духа до умерен северозападен вятър. Температурите временно и съвсем слабо ще се понижат.", "date": "2019.03.02", "title": "НИМХ: Температурите ще се понижат и минималните ще са предимно между минус 2° и 3°, а максималните - между 5° и 10°"}
{"url": "http://www.focus-news.net/news/2019/03/02/2630024/burgas-otpadatsi-goryaha-kray-izostavena-sgrada-v-grada.html", "text": "Отпадъци горяха край изоставена сграда в града. Това съобщиха от  ОДМВР - Бургас.  Около 16.35 ч. в Районно управление – Поморие е получено съобщение за запалени отпадъци, разположени до входната врата на изоставена сграда, разположена на ул. „Княз Борис І“, ползвана преди години за ветеринарна лечебница. Своевременно към мястото на инцидента се отправили полицейски служители и един противопожарен автомобил с трима огнеборци, които потушили запалването преди да се разрасне и обхване сградата. От пожара няма пострадали, не са нанесени и материални щети. Причините за възникналия огън са в процес на изясняване от служители на Районно управление – Поморие.", "date": "2019.03.02", "title": "Бургас: Отпадъци горяха край изоставена сграда в града"}
{"url": "http://www.focus-news.net/news/2019/03/02/2630025/veliko-tarnovo-80-dushi-se-vklyuchiha-v-parvata-za-sezona-vecherna-koloezdachna-obikolka-na-grada.html", "text": "80 души се включиха в първата за сезона вечерна колоездачна обиколка на Велико Търново. Това съобщиха за  Радио „Фокус“ – Велико Търново  организаторите от “TurnovoRuns”. Събитието се проведе в петък вечерта. Участниците тръгнаха от западния вход на СУ „Вела Благоева“ в квартал „Бузлуджа“, преминаха през кв. „Бузлуджа“, по ул. „Никола Габровски“, през центъра на Велико Търново до Царевец. След това стигнаха  до Ректората на Великотърновския университет „Св. Св. Кирил и Методий“ и финишираха на паметника „Асеневци“. \r\nКолоездачните обиколки са традиционна инициатива на групата за здравословен начин на живот и масови тренировки. През 2017 и 2018 година са организирани над 20 велосъбития. Традиционно всеки месец инициативата събира около 60 привърженици на този начин на предвижване и спорт.  „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите. \r\nНадежда КРЪСТЕВА", "date": "2019.03.02", "title": "Велико Търново: 80 души се включиха в първата за сезона вечерна колоездачна обиколка на града"}
{"url": "http://www.focus-news.net/news/2019/03/02/2630029/predstoyashti-mezhdunarodni-sabitiya-za-3-mart-agentsiya-fokus.html", "text": "***  Конгрес на СДСМ \r\n***  Парламентарни избори в Естония \r\n***  Местни избори след убийството на кмета Павел Адамович \r\n***  Очаква се президентът Бутефлика официално да се регистрира, за да се кандидатира за пети мандат \r\n***  Отбелязване на пет години от изчезването на полет на MH370 на Malaysia Airlines", "date": "2019.03.02", "title": "Предстоящи международни събития за 3 март (Агенция \"Фокус\")"}
{"url": "http://www.focus-news.net/news/2019/03/02/2630031/natsionalniyat-voennoistoricheski-muzey-poluchi-kato-darenie-lichniya-pechat-na-graf-ignatiev.html", "text": "В навечерието на 141-вата годишнина от Освобождението на България Националният военноисторически музей получи личния печат на граф Николай Игнатиев – един от четиримата представители на Руската и Османската империя, подписали Санстефанския мирен договор, съобщиха от  пресцентъра на музея.  Дарението беше направено от правнука на руския генерал и дипломат – Димитрий Игнатиев, който пристигна в България специално за този повод. С нескрито вълнение той сподели, че предава личния печат на своя прадядо на Националния военноисторически музей, защото вярва, че тук той ще се съхранява с уважение и ще е достъпен за бъдещите поколения.   \r\n„За Националния военноисторически музей е чест и отговорност да притежава този печат. Изключително сме благодарни за този жест, правещ ни собственици на един артефакт, който е свързан с нашата национална история и с утрешния празник – 3 март“, заяви директорът на музея доц. д-р Соня Пенкова и връчи на Димитрий Игнатиев дарителския знак на НВИМ и грамота като израз на благодарност към този значим жест с принос към обогатяването на историята на България. \r\nПечатът може да бъде видян на 3 март, когато Националният военноисторически музей ще работи с вход свободен за постоянната си хронологична експозиция и специален показ на експонати – символ на свободата.", "date": "2019.03.02", "title": "Националният военноисторически музей получи като дарение личния печат на Граф Игнатиев"}
{"url": "http://www.focus-news.net/news/2019/03/02/2630032/rumyana-glavcheva-ekspert-seizmolog-dopisen-chlen-na-bani-silno-tihookeansko-zemetresenie-udrya-yaponiya.html", "text": "Днес по обяд в 12:23 локално време  жителите на Японските острови Хокайдо и Хоншю усетиха земетресение. Епицентърът на труса е на по-малко от 200 километра (км) източно от крайбрежието на северния остров Хокайдо. Магнитудът е оценен на 6.0 в Американски геоложки проучвания и Евро-Средиземноморския център и 6.2 от японската метеорологична агенция,съобщава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . Трите центъра съобщават еднакви стойности от 10 км за дълбочината на сеизмичния източник. Предупреждение за опасност от цунами не е обявявано. Земетресението е силно, но плитко. Затова, а и поради отдалечеността на сеизмичното огнище, въздействието от него е незначимо. Максималните сътресения са с интензивност от VI степен по 12-степенната скáла, заемат малка площ в североизточна Япония. Областта на VI степен обхваща територията на град Шибетсу, на 240 км северозападно от епицентъра. При такава интензивност не могат да се очакват сериозни повреди. В Немуро земетресението е масово усетено, без щети – сътресение с интензивност от V степен. В Сапоро на около 480 км западно от епицентъра земетресението е слабо усетено и без ефекти – интензивност от III и IV степен. Земетресението е сравнително слабо усетено и на остров Хоншю – в префектурите Аомори, Ивате, Мияги, Ямагата, Акита и Фукушима. Там интензивността спада от IV до II степен от северните към централните територии на острова. \r\nДнешното земетресение е на контакт между две от тектонските плочи на Земята. Сеизмичният процес е в зона на субдукция, където тихоокеанската плоча се плъзга под евразийската в мантията. В северозападна посока от новия епицентър недалеч от крайбрежието на Хокайдо в годините 1904, 1964 и 1974 са отбелязани земетресения с магнитуди съответно 6.8, 7.1 и 7.2 с източници на дълбочини от 35 до 62 км. И по-късно, на 28 януари 2000 година, там е регистрирано земетресение с магнитуд 6.8-7.0 на дълбочина от 61 км.", "date": "2019.03.02", "title": "Румяна Главчева, експерт-сеизмолог, дописен член на БАНИ: Силно тихоокеанско земетресение удря Япония"}
{"url": "http://www.focus-news.net/news/2019/03/02/2630033/veliko-tarnovo-sdruzhenie-podpomaga-muzikalnoto-vazpitanie-na-detsa-v-neravnostoyno-polozhenie.html", "text": "Сдружение подпомага музикалното възпитание на деца в неравностойно положение във Велико Търново. Това каза за  Радио „Фокус“ – Велико Търново  неговата създателка цигуларката Дочка Михайлова. Организацията се казва „Силания“ и е създадена преди около година. Тя е с нестопанска цел и основната и дейност е да подпомага деца в придобиване на музикално образование и възпитание, включително и такива със специални потребности. „Имам опит с едно дете, което беше в изключително трудно здравословно състояние. През тези 3-4 години, в които аз се занимавах  с него, видях, че това дете се подобри. То не можеше да ходи и да си движи ръцете. Благодарение на тази любов, която си предадохме помежду си във вид на музика, се  получи така че то проходи и сега свири на цигулка и то много успешно. Нашата цел е да направим тези деца креативни и социално плодотворни чрез развиване на музикални и други творчески възможности, да популяризираме, развиваме и прилагаме музикалното възпитание като изключително важна част за правилното духовно и социално развитие на децата и младежите“, посочи Дочка Михайлова. По думите й музикалното възпитание е изключително важно за правилното развитие на децата. Тя даде пример с Япония и Китай, където почти всяко дете, на 2-3 годишна възраст, свири на музикален инструмент, а някой от тях дори концертират.  Дочка Михайлова отбеляза, че сдружението си е поставило за цел организирането на инициативи, които да спомогнат за постигане на такива ефекти. Предвижда се провеждане на  концерти, изложби и представления и други културни прояви, както и реализация на школи, кръжоци, курсове, срещи, семинари, открити уроци, майсторски класове, клубове по интереси, музикални школи, празненства, продукции, концерти, изложби, културно масови мероприятия, конференции, конкурси и други такива с такава насоченост. \r\nНадежда КРЪСТЕВА", "date": "2019.03.02", "title": "Велико Търново: Сдружение подпомага музикалното възпитание на деца в неравностойно положение"}
{"url": "http://www.focus-news.net/news/2019/03/02/2630034/afp-harvatski-zhurnalisti-protestirat-sreshtu-tsenzurata.html", "text": "Стотици хърватски журналисти протестираха в столицата Загреб срещу вълна от съдебни дела, заведени срещу тях, които те твърдят, че са опит за цензуриране, предава  AFP . \r\nПротестът беше организиран от Хърватската асоциация на журналистите (HND), за да се подчертае заплахата от това, което казват, че над 1100 съдебни дела са заведени срещу журналисти и медии. \r\nНо също така беше и протест срещу това, което казват, че е политически натиск, заплахи за репортерите и неспазване на медийните закони. \r\nПротестиращите минаваха през центъра на Загреб, като свиреха и удряха на барабани. \r\n„Стига преследвания на журналисти ... те продължават от десетилетия“, каза Хрвое Зовко, лидер на Асоциацията, пред събралите се за похода. \r\n„Ние живеем в страна, в която човек може да бъде осъден за публикуване на истинска информация“, добави той. \r\nСъдебните дела са подадени главно от политици и други обществени фигури. \r\nВ повечето случаи те претендират за обезщетение за нематериални щети, като „душевни страдания“ или „опетнена репутация“. Превод и редакция : Калоян Пенков", "date": "2019.03.02", "title": "AFP: Хърватски журналисти протестират срещу цензурата"}
{"url": "http://www.focus-news.net/news/2019/03/02/2630030/ria-novosti-lavrov-i-pompeo-obsadiha-situatsiyata-vav-venetsuela.html", "text": "Руският външен министър Сергей Лавров осъди американските заплахи срещу законното ръководство на Венецуела в разговор с държавния секретар на САЩ Майк Помпео, съобщава уебсайта на руското външно министерство. \r\nНа 2 март по инициатива на американската страна се проведе телефонен разговор между Лавров и Помпео, предава  РИА Новости . \r\n„Фокусът беше върху ситуацията около Венецуела. Лавров осъди американските заплахи срещу нейното законно ръководство, което е явна намеса във вътрешните работи на суверенна държава и грубо нарушение на международното право“, се казва в съобщението. \r\nСпоред Лавров разрушителното външно влияние под „лицемерния претекст за оказване на хуманитарна помощ” нямат нищо общо с демократичния процес. Превод и редакция : Калоян Пенков", "date": "2019.03.02", "title": "„РИА Новости“: Лавров и Помпео обсъдиха ситуацията във Венецуела"}
{"url": "http://www.focus-news.net/news/2019/03/02/2630050/varna-voennomorskiyat-muzey-shte-bade-s-vhod-svoboden-na-3-mart.html", "text": "Военноморският музей във Варна ще бъде с вход свободен на 3 март. Това каза за  Радио „Фокус“ – Варна  директорът на културната институция д-р Мариана Кръстева. Работното време на музея е от 09.30 до 17.30 часа. По думите на д-р Мариана Кръстева музеят ще предложи на посетителите си дигитално потапяне в историята, която дава възможност всеки човек да се пренесе в даден период от българската история и да получи снимков материал като доказателство. „Това включване сме нарекли „Сподели историята“. Всъщност това е едно фото-колажно ателие. Ние ще помогнем на нашите посетители, на деца и възрастни, да се потопят в историята чрез дигитални средства. В специално осигурена среда ще може да бъде заснет нашият посетител и да бъде вкаран в събитие или в обстановка от миналото“, обясни д-р Мариана Кръстева. По думите й хората ще могат да си направят снимка с моряка и поет Никола Вапцаров, с морския капитан Васил Филев и други. „Може да застане редом до офицерите от щаба на военния флот от началото на XX век. Може да сподели радостта от улова на риболовния кораб „Албатрос“ през 60-те години на 20 век. Може дори да стане дигитален, виртуален член на екипажа на „Дръзки“, който се е заснел след успешната атака срещу турския крайцер Хамидие, през 1912 година. Така, че един по различен поглед към миналото, с лично участие, може да бъде усетен в залите на музея на 3 март“, посочи д-р Мариана Кръстева. Тя допълни, че в музея се пазят експонати от края на XIX и XX век. \r\n„Да не забравяме, че по време на Руско-турската война е имало морски и речни сражения“, заяви директорът на Военноморски музей – Варна. По думите й музейната експозиция в културната институция разполага с много експонати, които връщат посетителите към събитията дори и от времето на Освобождението. „Ако искаме да се върнем точно към годините, когато България става свободна т.е. Руско-турската война от 1877- 1978 година, дори и това може да бъде усетено в нашите зали. Да не забравяме, че тогава войната има и морски и речни сражения“, посочи д-р Мариана Кръстева. Тя допълни, че в музейната история е включено и развитието на българската държава, която е започнала отбраната на страната по море и как са се формирали Военноморските сили, като държавна структура. „Посетителите могат да се запознаят и със символи на държавността и типични флотски предмети, да пресъздадат атмосферата на миналото. Те могат да се срещнат и с личности, които са допринесли за българската политическа и военна история. Някои от тях са оставали с имената си и като герои във войните и за национално обединение, а и във мирно време“, каза още д-р Мариана Кръстева. По думите на директора на културната институция, през цялата година в музея ще бъдат представени различни изложби и събития. \r\nБояна АТАНАСОВА", "date": "2019.03.02", "title": "Варна: Военноморският музей ще бъде с вход свободен на 3 март"}
{"url": "http://www.focus-news.net/news/2019/03/02/2630052/", "text": "Отборът на Байерн Мюнхен постигна важна победа в 24-ия кръг от Първа Бундеслига. Той се наложи с 5:1 като гост на Борусия Мьонхенгладбах. Така баварският отбор се изравни по точки с лидера Борусия Дортмунд (54). Въпреки това в класирането остава втори заради по-слаба голова разлика. \r\nРезултатът откри Мартинес във втората минута, в 11-ата Мюлер удвои. Останалите три гола за Байерн Мюнхен вкараха Левандоски в 47-ма минута, Гнабри – 75-та и Левандовски отново в 91-ва вкара дузпа.   \r\nЕдинственият гол за домакините вкара Щиндъл в 37-та минута. Така Борусия Мьонхенгладбах остава четвърти с 43 точки.", "date": "2019.03.02", "title": "Спорт: Байерн Мюнхен победи Борусия Мьонхенгладбах с 5:1"}
{"url": "http://www.focus-news.net/news/2019/03/02/2630021/washington-examiner-kim-chen-un-napusna-vietnam-sled-provala-na-sreshtata-na-varha.html", "text": "Усмихвайки се и вдигайки свити ръце в победоносна поза, лидерът на Северна Корея Ким Чен-ун се качи на частния си влак на границата между Виетнам и Китай за 60-часово пътуване до дома си, завършвайки пътуването си до Виетнам, където имаше провалена среща на върха с президента Доналд Тръмп, пише в.  Washington Examiner . \r\nТой прекара последния си ден в Ханой, полагайки големи червени и жълти венци на военен мемориал и в мавзолея на националния герой Хо Ши Мин, заобиколен от виетнамски войници. На границата излезе от бронираната си лимузина и стисна ръцете си, като махаше на тълпа от хора, които приветстваха отпътуването му. \r\nСлед като Тръмп отлетя към Вашингтон, Ким влезе в светлината на прожекторите, желаейки да се покаже като балансиран лидер, който заема своето законно място на международната сцена. Той се срещна в петък с президента Нгуен Фу Чонг, лидер на страната и шеф на Комунистическата партия. \r\nДокато Ким се срещаше с властите в Ханой, Съединените щати и Северна Корея въртяха своите версии на случилото се по време на един от най-известните дипломатически провали през последните години. \r\nНо някои експерти смятат, че Ким, като стои рамо до рамо с Тръмп на срещата на върха ще има една сигурна победа: Той ще може да се представи на своя народ и поддръжници като харизматичен ръководител на ядрена сила, а не международно презрян човек, който кара гражданите си да гладуват, за да може да строи ядрени оръжия и ракети. \r\nКим, вървеше бавно зад венец с името си и послание, което казваше: „Аз оплаквам героите и патриотичните мъченици“, докато беше отнесен до паметника на героите от войната и мъчениците. Освен това той наблюдаваше поднасянето на голям венец в мавзолея на Хо Ши Мин, където се поклони и влезе вътре. \r\nПреговорите между Ким и Тръмп бяха прекъснати в четвъртък, втория ден от двудневната им среща на върха, в спор за това колко трябва Вашингтон да облекчи санкциите срещу Пхенян в замяна на стъпки за ядрено разоръжаване. Въпреки намекът на висш севернокорейски служител - в бърза среднощна пресконференция, призована да оспори версията на Тръмп за края на срещата - че Ким може да „е загубил воля“ за дипломация, лидерът на Северна Корея изглежда излезе като победител от дипломатическата катастрофа. \r\nКим отговаря на въпроси с хумор и лекота, когато се сблъсква с агресивен международен медиен контингент тук. И най-важното за неговия образ у дома е, че той е твърд в исканията си за облекчаване на санкциите, наложени върху ядрената програма, която Северна Корея твърди, че е построена в отговор на неумолимата американска враждебност. \r\nКим ще бъде подкрепен от контролирани от държавата медии, които вече бяха заети да представят срещата на върха като победа за своя лидер, като заявиха, че Ким и Тръмп „оценяват, че втората среща в Ханой даде важен повод за задълбочаване на взаимното уважение и доверие и поставяне на отношенията между двете страни на нов етап“. \r\nСеверна Корея заяви, че е поискала частично освобождаване от санкции в замяна на затварянето на главния си ядрен обект в Йонбьон, което е важно съоръжение за производство на ядрено гориво, но се смята, че не единственото място на Севера, където се произвежда такова гориво. \r\nВисши служители казват, че Северна Корея иска милиарди долари облекчение в замяна само на частично демонтиране на Йонбьон. \r\nНе е ясно какво ще се случи след това: работни срещи на експертно ниво, за да се затвори пропастта в преговорите? Друга среща на върха? Или Тръмп, погълнат от противоречия във Вашингтон и опарен от провала в Ханой, губи интерес? \r\nНай-лошият сценарий би бил връщането към личните обиди и заплахите за война между Тръмп и Ким през 2017 г., когато Северът организира поредица от все по-мощни оръжейни тестове, включително ядрена детонация и показване на ракети с голям обсег, които могат да се насочат към САЩ, въпреки че експертите смятат, че тези междуконтинентални ракети все още не са завършени. \r\nТръмп твърдеше преди срещата на върха в Ханой, че икономическите ползи от сделката могат да накарат Ким да се откаже от ядрените си амбиции. \r\nКим дойде на срещата на върха, чувствайки се уверен, че може да уреди нещо, което ще сложи край на болезнените икономически санкции, като му позволи да запази голяма част от своята ядрена програма и само да направи „редица жестове, които имитират разоръжаването“, написа Джефри Луис, ядрен експерт в Института за международни изследвания в Мидълбъри. Този резултат би бил сигнал, че „светът трябва да живее с бомбата на Северна Корея, но Ким няма да я натрива в ничие лице“. \r\n„Тъй като би било крайна лудост да се опитваме да свалим диктатор с ядрено оръжие, изглежда очевидно коя страна трябва да се откаже“, каза Люис. Ако Тръмп „не приема реалността, че сега живеем със Северна Корея с ядрено оръжие, тогава сме обречени на краха на преговорите, а може би дори на връщане към терора от 2017 г.“ Превод и редакция : Калоян Пенков", "date": "2019.03.02", "title": "Washington Examiner: Ким Чен-ун напусна Виетнам след провала на срещата на върха"}
{"url": "http://www.focus-news.net/news/2019/03/02/2630051/reuters-islyamska-darzhava-se-izpravya-pred-zaguba-i-na-poslednata-si-teritoriya-v-iztochna-siriya.html", "text": "„Ислямска държава“ (ИД) се изправя пред загуба и на последната си територия в източна Сирия, след като подкрепяните от САЩ сирийски сили водиха сражения с джихадистите недалеч от последната им крепост близо до иракската граница, предава  Reuters . \r\nПадането на Багхоуз, източно сирийско село на брега на река Ефрат, е крайъгълен камък в световната кампания срещу „ИД“. Въпреки това организацията си остава заплаха, тъй като прилага партизанска тактика и държи в ръцете си къс изолирана територия в  западните части на страната.   \r\nХиляди бойци, последователи и цивилни лица напуснаха Багхоуз. През последните няколко седмици те се разпръснаха из тясната ивица от селски колиби и планински хижи, из фермите в провинция Деир ал-Зор, в очакване на последната атака.   \r\nВ петък вечерта, от Сирийските демократични сили съобщиха, че останалите цивилни лица са изкарани и те ще водят сражения, докато не победят джихадистите. Техният говорител Мустафа Бали заяви пред Reuters, че очакванията са за скорошна победа. Сблъсъците продължиха и през нощта, Сирийските демократични сили напредваха на два фронта, като използваха средно и тежко въоръжение, имало е и въздушни бомбени атаки. „ИД“ е отвърнала с дронове и ракети. Седем бойци на сирийските сили са били ранени.   \r\nПоследното настъпление на Сирийските демократични сили беше забавено със седмици заради използването от джихадистите на тунели и „живи“ щитове. Не е изключено някои от тях да са се прикрили сред цивилното население.  Ивелина Ватова", "date": "2019.03.02", "title": "Reuters: „Ислямска държава“ се изправя пред загуба и на последната си територия в източна Сирия"}
{"url": "http://www.focus-news.net/news/2019/03/02/2630027/narodni-otryadi-za-zashtita-predlagat-na-teroristi-ot-islyamska-darzhava-da-se-premestyat-v-turtsiya.html", "text": "Терористичната групировка „Народни отряди за защита“ (НОЗ) предложи на членовете на „Ислямска държава“ в Сирия да ги прехвърлят тях и техните семейства в съседна Турция, пише в.  Yeni Şafak .  \r\nПрез миналия месец беше постигната сделка с посредничество на САЩ между терористите от НОЗ и „Ислямска държава“ в град Багуз в източната провинция Дейр аз-Зор. \r\nСпоред репортерите на Анадолската агенция в района, сделката позволява на членове на  \r\n„Ислямска държава“ и техните семейства да останат в лагери на НОЗ, ако желаят. \r\nНа членовете на ДАЕШ, които не искат да останат в лагерите, бяха обещани алтернативни маршрути, включително в зоната на операция „Щитът на Ефрат“ и Африн, които бяха освободени след турските военни кампании, или в райони, контролирани от режима на Башар Асад. \r\nСпоред сделката НОЗ ще предостави специален документ за пътуване на членовете на „Ислямска държава“, които искат да напуснат лагерите, съобщиха кореспондентите. \r\nС този документ терористите от ДАЕШ и техните семейства ще могат да пребивават на териториите, окупирани от „Народни отряди за защита“. \r\nОсвен това, пострадалите членове на „Ислямска държава“ ще бъдат лекувани в болници, държани от НОЗ, и ще бъдат освободени в рамките на два месеца. \r\nТерористичната групировка „Ислямска държава“ понастоящем контролира само два процента от територията в Сирия. \r\nМеждувременно подкрепената от САЩ терористична групировка „Народни отряди за защита“ контролира около 28% от сирийската територия и около 70% от петролните полета на страната. \r\nСтотици хиляди цивилни са били убити или разселени по време на конфликта, главно от въздушни удари на режима, насочени срещу райони, държани от опозицията. Превод и редакция : Калоян Пенков", "date": "2019.03.02", "title": "„Народни отряди за защита“ предлагат на терористи от „Ислямска държава“ да се преместят в Турция"}
{"url": "http://www.focus-news.net/news/2019/03/02/2630028/veche-edna-godina-pametnikat-na-polk-boris-drangov-e-tam-kadeto-nay-mnogo-mu-prilyaga-obzor.html", "text": "„Измислили сме да направим един двуметров Дрангов. Той е бил метър и деветдесет. И ако го сложим на един постамент и го излеем от гилзи, такъв Дрангов може да има на входа на Военна академия. То там му е мястото…“ , казва  президентът на Радио и Агенция „Фокус“ Красимир Узунов  в интервю за предаването „За честта и славата на България“ на 6 февруари 2017 г. В същото интервю Узунов говори още за инициативата:   „Всички сме втори, всички сме закъснели. Въпросът е да стане. Не е важно кой ще бъде на снимката за откриването. Това не е важно. Има текучество в политиката – днес е един, утре – друг. Животът винаги е по-дълъг от мандата. Но това, което сме направили, трябва да ни надживява,  иначе няма да стане“.    \r\nГодина по-късно на 2 март 2018 г. в двора на Военна академия „Г. С. Раковски“ е открит и осветен паметникът на полк. Борис Дрангов. Идеята е реализирана от учредения на 17 февруари 2017 г. Национален инициативен комитет „Полковник Борис Дрангов“ с участието на Военна академия. Основна заслуга за осъществяването на проекта от началото до успешния му край има президентът на Агенция и Радио „Фокус“ Красимир Уузнов, автор на книгата „Азъ служихъ при Дранговъ“.  Към каузата са привлечени институции, организации и родолюбиви граждани. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови. Това бе четвъртият опит да бъде изграден паметник на полк. Дрангов във Военната академия. С реализацията на тази идея една от легендите на Българската армия полк. Борис Дрангов най-накрая получи право да има свой паметник в двора на някогашното военно училище - там, където преподава; там, където най-много му приляга; там, където още отеква гласът му.  \r\nПо повод годишнината от откриването на паметника  „Фокус“   потърси част от присъстващите на важното събитие, за да разкажат с какво ще го запомнят и защо е важно. Внучката на полк. Дрангов Райна Дрангова  изказа трогващи слова за Красимир Узунов. По думите й той е направил много за паметта на дядо й, за семейство й и за всички, които са почитали и обичали дядо й. „Красимир Узунов казваше, след книгата си „Азъ служихъ при Дранговъ“: „Ако някой си спомня за някого след 50 години - вдигни му паметник“. Това нещо стана не след 50, ами след 100 години. И слава Богу, че стана“, отбеляза Райна Дрангова. По думите й бивши и настоящи офицери се отнасят с много голяма любов към паметника на полк. Борис Дрангов. Тя отчете, че паметникът на дядо й е хубав и гледа към Македония.  \r\nКато хубав определи паметника на Дрангов и  президентът в периода 2002-2012 г. Георги Първанов , който също бе сред присъстващите на събитието миналата година. Той посочи, че е било редно в София именно във Военната академия да има паметник на полковникът, който да напомня за героизма и самоотвержеността му. Той отдаде заслуженото и на Красимир Узунов. Според Първанов той е направил много не само за паметника на полк. Дрангов. „Нужни са ни личности като него, за да поддържат огъня на автентичния патриотизъм“, каза още президентът Първанов. Той  изрази съжаление, че не са много хората като Красимир Узунов, които го правят не заради задължението или професионален ангажимент, а защото им идва отвътре. „Ето това е истинското родолюбие, когато нещата не се правят, защото някой ще ги оцени материално, а защото наистина това е един жест към нашите предци, който поддържа паметта ни жива“, обясни Първанов. Председателят на 44-ото Народно събрание Цвета Караянчева  отчете, че за да учим идните поколения на родолюбие, е важно да има от кого да почерпим опит. Цвета Караянчева коментира още, че полк. Борис Дрангов най-накрая получи уважението, което ние като потомци трябва да отдаваме на нашите герои. Председателят на парламента припомни и думите на Красимир Узунов, че ако всеки ден мислим за България поне една минута, тогава ще имаме над 8 милиона минути отделени за страната ни. „Трябва да докажем на евроскептиците, че когато сме част от обединена Европа, ние по никакъв начин не сме загубили своята националност. Точно в дни като днешния, когато честваме една година от откриването на паметника на полк. Борис Дрангов, когато утре ще празнуваме 3 март - най-святата дата за България, ние доказваме, че България я има и ние сме горди българи. Доказваме, че България няма да загине“, обясни тя.  Началникът на Военна академия „Г. С. Раковски“ ген.-майор Груди Ангелов  отбеляза, че полк. Дрангов през целия си живот е искал да види България единна и обединена. Той обърна внимание, че  Красимир Узунов е посветил около 20 години от своя живот на Борис Дрангов и отчете, че двамата ще  липсват наистина много. По думите му полк. Борис Дрангов е символ на българщината и на родолюбието. \r\n„Трябва да сме достойни наследници на великите личности като полк. Борис Дрангов и да следваме техния път, защото народ без памет не е народ“, бе мнението на  началникът на отбраната ген. Андрей Боцев . Началникът на отбраната изрази съжаление за загубата на Красимир Узунов и каза, че той е будител, чиято мисия бе да припомня българщината и подвизите на българската армия, като ги възкресяваше, за да останат в съзнанието на българите. „Един родолюбец, който до последния си дъх продължи да се бори за възстановяване на българщината и посочи пътя в който трябва да върви развитието на българската Армия и самата България. Ние сме длъжни да продължим по стъпките, които ни е предначертал – да устояваме българското и да постигнем още по-големи резултати“, допълни ген. Андрей Боцев. \r\n„Паметникът на полк. Дрангов стана емблемата на Военна академия“ бе мнението на  бриг. ген. Явор Матеев . Според бившия началник на Генералния щаб на Българската армия  ген. Михо Михов  паметникът на полк. Дрангов съжителства чудесно с тези на Раковски и Левски във Военна академия. „Хора като полк. Борис Дрангов имаше вчера, има днес, ще има и утре – затова я има Майка България“, изтъкна  председателят на АБВ и бивш вътрешен министър Румен Петков .  Проф. Младен Григоров  отчете, че Борис Дрангов е получил уважение благодарение на Красимир Узунов. Свалям му шапка, дано се намерят негови следовници“, каза още той. Годишнината от освещаването на паметника на полк. Борис Дрангов посвети на Красимир Узунов  Иво Антонов от Министерство на отбраната.  \r\nПолковник Борис Дрангов е талантлив воин, военен психолог и педагог, писател, публицист. Блестящ командир и преподавател във Военното на Негово Величество Училище, днешна Военна академия „Г. С. Раковски”. Един от най-обичаните и уважавани офицери на бойните полета на войните за национално освобождение и обединение през 1912 – 1918 г. Борис Стоянов Дрангов e роден на 3 март 1872 г. в Скопие. През 1891 г. той постъпва във Военното училище в София, но през 1894 г. е освободен от него. Разжалван, Дрангов е изпратен в строева част и получава офицерско звание през следващата 1895 г. По време на Илинденско-Преображенското въстание 1903 г. напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Полковник Дрангов взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. Началник на Скопската школа за запасни подпоручици през 1916-1917 г. Загива при Завоя на р. Черна като командир на Девети пехотен полк. Дрангов е талантлив военен публицист. Автор е на редица съчинения като: „Помни войната!”, Съвети за строеви офицери“ и др. \r\nДеница КИТАНОВА", "date": "2019.03.02", "title": "Вече една година паметникът на полк. Борис Дрангов е там, където най-много му приляга (ОБЗОР)"}
