{"url": "http://www.focus-news.net/news/2019/06/12/2669282/vecher-pres-severna-makedoniya-nyama-nakazaniya-za-polugolite-turisti-koito-shte-se-razhozhdat-po-budva.html", "text": "Приказките за наказанията за ходене без тениска или в бански през Будва е невярна, предава македонското електронно издание  „Вечер прес“ . И ако много се изписа за това как Община Будва ще въведе в ред ежедневното функциониране на града и че заради репутацията на Хърватия тя ще наложи санкции за \"полуголите\" туристи в размер от 500 до 600 евро, уви – тази информация не е вярна, пишат сръбските медии от Общината, предава Радио „Фокус“ в рубриката „Балкански туристически часовник“. \r\nМарко Царевик, цитиран от медията, казва, че засега няма начин да се въведат подобни наказания и добавя, че ако няклой се разхожда по бански в града, то това е работа на възпитание и лична култура.", "date": "2019.06.12", "title": "„Вечер прес“ (Северна Македония): Няма наказания за \"полуголите\" туристи, които ще се разхождат по Будва"}
{"url": "http://www.focus-news.net/news/2019/06/12/2669250/gd-granichna-politsiya-trafikat-na-gkpp-makaza-e-intenziven-na-izhod-preminavashtite-prez-gkpp-krushari-se-prenasochvat-prez-gkpp-kardam-poradi-tehnicheska-povreda.html", "text": "Трафикът на ГКПП \"Маказа\" на българо-гръцката граница е интензивен на изход. Това съобщиха от  ГД \"Гранична полиция\" . От 08.00 ч. на ГКПП \"Крушари-Добромир\" поради техническа повреда на \"Виваком\" автоматизираната информационна система за граничен контрол е не работи. Във връзка с това трафикът се пренасочва през ГКПП \"Кардам\". \r\nПреминаването през всички останали български гранични контролно-пропускателни пунктове се осъществява нормално.", "date": "2019.06.12", "title": "ГД \"Гранична полиция\": Трафикът на ГКПП \"Маказа\" е интензивен на изход, преминаващите през ГКПП \"Крушари\" се пренасочват през ГКПП \"Кардам\" поради техническа повреда"}
{"url": "http://www.focus-news.net/news/2019/06/12/2669276/sport-real-privleche-ferlan-mendi-ot-lion.html", "text": "Реал Мадрид обяви пореден нов футболист през летния трансферен пазар. 13-кратният европейски клубен шампион е постигнал договорка с френския Олимпик Лион за левия краен бранител Ферланд Менди. „Реал Мадрид и Олимпик Лион стигнаха до споразумение за трансфера на 24-годишния Ферлан Менди. Футболистът ще остане в Мадрид за следващите шест сезона – до 30-и юни 2025-а година. Менди ще бъде представен в сряда, 19-и юни, на „Сантиаго Бернабеу”, написаха от Реал в комюнике в сайта си. Испанският AS потвърди, че сумата, която „лос бланкос” ще заплати за Менди е 55 милиона евро.", "date": "2019.06.12", "title": "Спорт: Реал привлече Ферлан Менди от Лион"}
{"url": "http://www.focus-news.net/news/2019/06/12/2669251/sport-vsichki-igrachi-na-livarpul-poluchiha-zlatni-iphone-x.html", "text": "Играчите на Ливърпул, както и мениджърът на отбора Юрген Клоп, получиха поредните си специални подаръци за триумфа в Шампионската лига. Това са 24-каратови iPhone X, върху които са инкрустирани имената и номерата на футболистите, както и логото на турнира и финала в Мадрид.  Такива телефони има за всичките 27 играчи, които попаднаха в групата на Клоп за финала на \"Уанда Метрополитано\" срещу Тотнъм, спечелен от Ливърпул с 2:0 след голове на Мохамед Салах и Дивок Ориги.  \r\nЦената достига 3 500 паунда.", "date": "2019.06.12", "title": "Спорт: Всички играчи на Ливърпул получиха златни iPhone X"}
{"url": "http://www.focus-news.net/news/2019/06/12/2669281/faktor-severna-makedoniya-shte-zagubi-li-ohrid-turisti-ako-zagubi-statuta-na-yuneskoi.html", "text": "Охрид ще загуби статута на ЮНЕСКО и за това трябва да е загрижен не само градът, но и цялата страна, предава македонското електронно издание  „Фактор“ . Медията пише, че ако Охрид загуби статута си, а Македония се разпознава от красотите на този град, тогава може да се отрази на туризма. Това ще бъде силен удар за имиджа на града като привлекателна дестинация по отношение на езерото в региона. Съобщава се, че от ЮНЕСКО имало забележки за градското развитие на града, трафика и редица други фактори, и ако не се вземат мерки, обявили, че градът ще бъде в списъка на „Световно наследство в опасност“. \r\nБиляна Пейоска Ристеска, изпълнителен директор на Икономическата камара на туризма на Македония, цитирана от изданието, казва, че ЮНЕСКО като организация има свои собствени критерии при избора на регион за световно наследство, за да запази и защити изключителната универсална стойност, която регионът притежава, но също и задължение чрез Комитета за световно наследство на организацията за непрекъснато наблюдение на развитието на съоръжения, номинирани и одобрени по международна програма за световно наследство, предава Радио „Фокус“ в рубриката „Балкански туристически часовник“. По думите й ключова част от политиките за развитие на туризма на определена дестинация е чрез ефективно използване на ресурсите, като например: културно и историческо наследство на региона и неговото популяризиране, опазване на биологичното разнообразие и предприемане на действия за борба с изменението на климата. „Всяко нарушаване на баланса между ресурсите води до премахване на критериите както за културното наследство, така и за критериите за природно наследство. В Македония единствено включените в списъка на ЮНЕСКО е природното и културно богатство на Охрид и Охридския регион. Нарушаването на критериите, довели до статута на град Охрид и Охридския регион, град на ЮНЕСКО, е реална заплаха за загубата на този статут”, казва още Биляна Пейоска Ристеска, изпълнителен директор на Икономическата камара на туризма на Македония, цитирана от изданието. \r\nМедията предава, че за туристите най-важното досега е културно-историческото наследство на града и затова го посещават. \r\nСпоред Ристеска, ако се вземе предвид, че според всички изследвания, проведени през последните години по въпроса \"Какво привлича туристите и посетителите най-много да видят град Охрид\", отговорът е \"Културно-историческо наследство, природна красота и храна. Именно тези критерии са посочени от организацията на ЮНЕСКО, за да може един регион да бъде защитен като универсална стойност. Всичко това води до заключението, че за туристическата промоция на Охрид и региона е важно да има запазена марка на ЮНЕСКО. Но поставянето на поставен под въпрос статута на град Охрид не трябва да се отнася само за град Охрид, но и за цялата страна. Македония в света на туристическата карта е разпознаваема точно след предложението, което Охрид има, ”добави Пейоска Ристеска. \r\n„Фактор“ пише, че Докладът на Комитета за световно наследство на Охрид ще бъде разгледан на предстоящата среща в Баку, която се очаква да получи нови препоръки от страната, която ще определи дали Охридският регион ще запази статута на ЮНЕСКО в бъдеще. \r\nПовече екологични общества поискаха да спрат деградацията на Охрид и правителството да предприеме мерки. Правителството заяви миналия месец, че внимателно ще преразгледа препоръките, но че има известна промяна, пише още медията.", "date": "2019.06.12", "title": "“Фактор” (Северна Македония): Ще загуби ли Охрид туристи, ако загуби статута на ЮНЕСКО?"}
{"url": "http://www.focus-news.net/news/2019/06/12/2669280/sport-shinikova-otpadna-na-dvoyki-na-turnir-po-tenis-v-rim.html", "text": "Българката Изабелла Шиникова отпадна в първия кръг на двойки на турнира по тенис на червени кортове в италианската столица Рим с награден фонд 60 хиляди долара и гостоприемство. \r\nШиникова и Ева Вакано (Холандия) бяха елиминирани от Луиза Чирико и Франческа Ди Лоренцо (САЩ) с 5:7, 1:6, след като загубиха осем от последните девет гейма в мача. Българката продължава в надпреварата на сингъл, където утре ще играе във втория кръг срещу третата поставена Нао Хибино (Япония), бивша номер 56 в света.", "date": "2019.06.12", "title": "Спорт: Шиникова отпадна на двойки на турнир по тенис в Рим"}
{"url": "http://www.focus-news.net/news/2019/06/12/2669256/razminavaneto-v-ochakvaniya-i-rezultat-v-stolichniya-remont-se-dalzhi-na-podtsenyavane-na-rabotata-koyato-tryabvashe-da-se-svarshi.html", "text": "Разминаването в очаквания и резултат в столичния ремонт се дължи на подценяване на работата, която трябваше да се свърши. Това каза за обзорното предаване „Това е България“ на  Радио „Фокус“  заместник-кметът по направление “Финанси и стопанска дейност” на Столична община Дончо Барбалов. Той обясни, че в последните седмици и месеци се наблюдава подобряване в работния процес и изрази надежда финалът на проекта да е положителен. „Има няколко неща, които трябва да се отчетът при този проект. Това е голям урок за всички нас. От една страна много време отне подготовката, одобрението на проекта и неговото изпълнение. Това, което беше проектирано и това, което се изпълнява, не беше във фокуса на общественото внимание през целия период и някои от проектните решения се оказаха неочаквани за всички. Това бе и едно от предизвикателствата. Не случайно сега се наложи и препроектиране на пространството около храм-паметника „Свети Александър Невски“. Забележимо е, че това, което вече се изпълнява, е много по-близо до традиционната визия на тези градски места, каза той. Дончо Барбалов каза още, че лошите ремонти са добър урок за това, че не трябва да се правят големи промени на знакови за града места. Над 442 хил. лв. са санкциите само за зона две. За зона четири на този етап няма наложени санкции, каза още Барбалов. За централната градска част на София до този момент с ДДС са изплатени 6,7 млн. лв. за зона две 9,1 млн. лв.,а за зона четири близо 4 млн. лв. Общата сума за ремонта на централната градска част до този момент е 21, 7 млн. лв., уточни зам.-кметът. \r\nЦоня СЪБЧЕВА", "date": "2019.06.12", "title": "Дончо Барбалов: Разминаването в очаквания и резултат в столичния ремонт се дължи на подценяване на работата, която трябваше да се свърши"}
{"url": "http://www.focus-news.net/news/2019/06/12/2669253/plovdiv-v-oblastnata-administratsiya-shte-se-provede-sreshta-s-initsiativniya-komitet-za-zapazvane-na-parka-na-9-ti-pehoten-plovdivski-polk.html", "text": "В Областната администрация ще се проведе среща с Инициативния комитет за запазване на парка на 9-ти пехотен Пловдивски полк, намиращ се до хотел „Санкт Петербург“ в кв. „Кършияка“. Това съобщиха за  Радио „Фокус“ – Пловдив  от Областната администрация. Срещата ще се проведе от 11.00 часа на 13 юни 2019 година.", "date": "2019.06.12", "title": "Пловдив: В Областната администрация ще се проведе среща с Инициативния комитет за запазване на парка на 9-ти пехотен Пловдивски полк"}
{"url": "http://www.focus-news.net/news/2019/06/12/2669255/dobrich-hitovata-pisatelka-mariya-laleva-predstavi-knigata-zhivot-v-skalite-v-kavarna.html", "text": "Писателката Мария Лалева представи дебютния си роман „Живот в скалите“ в Каварна, който се изкачи и се задържа на върха на класациите за най- продаваната книга. Това съобщиха от пресцентъра на  Община Каварна . Четивото е истински прецедент, което предизвика огромен фурор сред книжните любители още преди самото си излизане от печат. На презентирането на книгата кметът на община Каварна Нина Ставрева поздрави майсторката на перото и й благодари за интереса към каварненските читатели. \r\n„Живот в скалите“ е история на ръба между философията и притчата. Тя провокира читателя - да си задава въпроси - на които да си отговори честно сам - и да изживее цяла палитра емоции - от сълзи до смях, от страдание и усещане за загуба до тържество на красотата, любовта и истината.", "date": "2019.06.12", "title": "Добрич: Хитовата писателка Мария Лалева представи книгата „Живот в скалите“ в Каварна"}
{"url": "http://www.focus-news.net/news/2019/06/12/2669277/ria-novosti-tramp-posochi-nay-dobrata-alternativa-na-severen-potok-2.html", "text": "Президентът на САЩ Доналд Тръмп за пореден път призова европейските страни да се откажат от руския газ и да купуват американски втечнен природен газ (ВПГ), предава  РИА Новости . \r\nТака той коментира възможността за налагане на санкции срещу \"Северен поток - 2\". Според президента, властите на САЩ обмислят възможността да прилагат ограничителни мерки срещу участниците в проекта. В същото време Тръмп подчерта, че \"хората имат право да правят това, което искат\". \r\nСпоред държавния глава Съединените щати \"защитават\" Германия от Русия, като се опитват да блокират строителството на \"Северен поток 2“. Както отбелязва Тръмп, Москва \"получава милиарди и милиарди\" от Берлин. \r\n\"Но имаме нещо по-добро - големи резерви от втечнен природен газ. Мисля, че това е реален изход\", заяви президентът на САЩ по време на пресконференция с полския лидер Анджей Дуда. \r\nТой подчерта, че много европейски страни биха искали да купуват американски втечнен природен газ. В същото време, според Тръмп, Германия се поставя в зависима позиция поради придобиването на синьо гориво от Русия. \r\nПрезидентът на САЩ също изрази надежда, че \"няма да се случи нищо негативно\". \r\n\"Да видим как ще свърши. Надяваме се, че ние (Съединените щати) ще имаме отлични отношения с Русия, Китай, Германия и други страни по света\", заключи Тръмп. \r\nПревод и редакция:", "date": "2019.06.12", "title": "РИА Новости: Тръмп посочи „най-добрата“ алтернатива на „Северен поток 2“"}
{"url": "http://www.focus-news.net/news/2019/06/12/2669278/afp-erdogan-se-nadyava-da-ubedi-tramp-da-ne-izklyuchva-turtsiya-ot-programata-za-f-35.html", "text": "Президентът на Турция Реджеп Таийп Ердоган заяви в сряда, че се надява да убеди Съединените щати да не изключват Турция от участие в програмата за изтребители F-35, преди срещата му с президента Доналд Тръмп по-късно този месец, предава AFP. \r\nТурският лидер, който ще се срещне с президента на САЩ по време на срещата на върха на Г-20 в Япония на 28-29 юни, заяви в телевизионно изявление, че преди форума той \"би искал да обсъди този въпрос по телефона и да го обърне от сегашната ситуация обратно към началното положение\". \r\nВашингтон даде време на Анкара до края на юли да се откаже от придобиването на руските системи за ПВО С-400, които смята, че са несъвместими с участието на Турция в програмата за F-35. \r\nПентагонът обяви в петък, че ако до 31 юли Турция не се откаже от системата S-400, Анкара ще бъде блокирана от закупуването на изтребители F-35 и турските пилоти, които в момента се обучават в САЩ, ще бъдат изгонени. \r\nЕрдоган обеща да търси отговори за \"изключването на Турция от проекта F-35 по причини, които нямат рационална или легитимна основа\", като добави, че Турция не е само клиент, но и партньор по програмата F-35. \r\n\"Досега сме платили 1,250 милиона долара\", каза той. \r\nТурция планира да закупи 100 F-35. \r\nПревод и редакция:", "date": "2019.06.12", "title": "AFP: Ердоган се надява да убеди Тръмп да не изключва Турция от програмата за F-35"}
{"url": "http://www.focus-news.net/news/2019/06/12/2669254/kardzhali-silite-za-spetsialni-operatsii-demonstriraha-boyni-umeniya-po-vreme-na-predstavyane-na-kampaniyata-badi-voynik.html", "text": "Силите за специални операции демонстрираха в Кърджали бойни умения по време на представяне на кампанията на Министерството на отбраната „Бъди войник“, предаде кореспондент на  Радио „Фокус“ . Кампанията за първи път гостува в Кърджали, където много граждани наблюдаваха демонстрации на техника и бойни умения на Силите за специални операции под ръководството на бригаден генерал Явор Матеев. Преди динамичните демонстрации на брифинг за медиите във Военния клуб в Кърджали бригаден генерал Явор Матеев даде разяснения за професията на военния, за възможностите за кариерно развитие и за задочно следване на висше образование, а също и за доброто заплащане във военния бранш. „Заповядайте при нас, тук ще станете истински мъже и жени“, призова потенциалните професионални воини командирът на Силите за специални операции.  \r\n„Ние поддържаме в постоянна готовност няколко формирования за противодействие на тероризма - от едночасова до по-продължителна готовност, която зависи от степента на заплаха. Изпълнихме доста задачи в при граничната полоса на страната, свързани пряко с наши действия, съобразени с нашите специфични мисии, с които сме предотвратили нелегалното навлизане на стотици мигранти, които се опитват незаконно да проникнат на територията на страната. Ние сме изпълнявали доста такива задачи, за някои от тях обществото знаеше, за други не, но в края на краищата, това е същността на специалните операции - да се пази суверенитета и териториалната цялост на Република България“, каза още бриг. ген. Явор Матеев. Той поясни, че по време на кампанията в различни градове на страната се представя динамичен реален показ на действия, които са част от елементите на основните мисии на Силите за специални операции. Показани бяха тънкости на бойните изкуства, специализиран ръкопашен бой при действие в затворени помещения, за обезвреждане на терористи, за освобождаване на заложници, оказване на първа помощ при ранени.  \r\n„Показваме реална стрелба, не с истински боеприпаси, а с маркиращи, симулационни - стрелба от различни позиции, с различни типове въоръжение, от сграда и на къси дистанции. Сложна е тази стрелба, операторите от бойните формирования буквално се застъпват, и е важен начинът да предпазиш другите от екипам и е голямо изкуство“, заяви командирът на Силите за специални операции. Той обясни, че предварително се предприемат всички мерки за безопасност на присъстващите на демонстрациите. Показана беше също алпийска техники за спускане със снаряжение, като за тази цел беше използвана сградата на Областната администрация. Областният управител Никола Чанев също присъства на демонстрациите. Много граждани - ученици, деца, младежи и възрастни, с интерес разглеждаха щандовете на различните родове войски в специалните шатри, построени пред театъра, попълваха анкети и разпитваха специалистите за подробности относно професията и техниката. Най-много публика събраха спецовиалистите по тероризъм, децата се тълпяха да се снимат с тях и техните оръжия. След представянето се проведе концерт в залата на театъра. \r\nДарина ДЕЕНИЧИНА", "date": "2019.06.12", "title": "Кърджали: Силите за специални операции демонстрираха бойни умения по време на представяне на кампанията „Бъди войник\""}
{"url": "http://www.focus-news.net/news/2019/06/12/2669258/blagoevgrad-zapochva-zapisvaneto-za-lyatnata-prevantivna-programa-na-obshtina-gotse-delchev-az-izbiram-dobroto.html", "text": "Започва записването за Лятната превантивна програма на Община Гоце Делчев „Аз избирам доброто“. Това съобщиха за  Радио „Фокус“-Пирин  от Местната комисия за борба с противообществените прояви на малолетни и непълнолетни лица в Гоце Делчев. Лятната програма се организира за седма поредна година. Тази година в нея са включени 13 различни клубове по интереси, в които чрез неформални методи и социална ангажираност децата ще могат да придобиват интересни знания, умения и да развиват своите таланти. Записването започва от днес и ще продължи до 26 юни 2019 г., когато е крайният срок. Официалното откриване на лятната превантивна програма ще бъде на 26 юни от 11.00 часа в Дома на културата в Гоце Делчев, а дейностите в клубовете ще се провеждат през месеците юли и август от лятната ваканция. \r\nНатали СТЕФАНОВА", "date": "2019.06.12", "title": "Благоевград: Започва записването за Лятната превантивна програма на Община Гоце Делчев „Аз избирам доброто“"}
{"url": "http://www.focus-news.net/news/2019/06/12/2669252/dimitar-popov-bdzp-gotse-delchev-23-dvoyki-egipetski-leshoyadi-prebivavat-v-momenta-v-balgariya-kato-osnovno-populatsiyata-im-e-sasredotochena-v-rayona-na-iztochnite-rodopi.html", "text": "23 двойки египетски лешояди пребивават в момента в България, като основно популацията им е съсредоточена в района на Източните Родопи. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. Той коментира въпросът свързан с опазването на египетския лешояд. „Всяка година каним доброволци, които могат да охраняват гнездата на Египетските лешояди. Аз също всяка година отделям няколко седмици, за да мога да охранявам гнездо на тази вид птица“, посочи Димитър Попов. Той коментира, че времето, когато малките излитат от своите гнезда е най-рисковия период, защото техният първи полет може да не бъде успешен. „След като доброволец види, че лешояд да пада от гнездото си, специален екип започва експедиция, намира лешояда и го връща в гнездото. По този начин всеки, който милее за българската природа и специално за този вид може да участва и да се включи като доброволец“, каза още Димитър Попов. \r\nДенис НИКИФОРОВ", "date": "2019.06.12", "title": "Димитър Попов, БДЗП – Гоце Делчев: 23 двойки египетски лешояди пребивават в момента в България, като основно популацията им е съсредоточена в района на Източните Родопи"}
{"url": "http://www.focus-news.net/news/2019/06/12/2669259/dobrich-hitovata-pisatelka-mariya-laleva-predstavi-knigata-zhivot-v-skalite-v-kavarna.html", "text": "Писателката Мария Лалева представи дебютния си роман „Живот в скалите“ в Каварна, който се изкачи и се задържа на върха на класациите за най- продаваната книга. Това съобщиха от пресцентъра на  Община Каварна . Четивото е истински прецедент, което предизвика огромен фурор сред книжните любители още преди самото си излизане от печат. На презентирането на книгата кметът на община Каварна Нина Ставрева поздрави майсторката на перото и й благодари за интереса към каварненските читатели. \r\n„Живот в скалите“ е история на ръба между философията и притчата. Тя провокира читателя - да си задава въпроси - на които да си отговори честно сам - и да изживее цяла палитра емоции - от сълзи до смях, от страдание и усещане за загуба до тържество на красотата, любовта и истината.", "date": "2019.06.12", "title": "Добрич: Хитовата писателка Мария Лалева представи книгата „Живот в скалите“ в Каварна"}
{"url": "http://www.focus-news.net/news/2019/06/12/2668943/plovdiv-povishena-e-opasnostta-ot-padashti-kamani-po-napravleniyata-krichim-stamboliyski-bachkovo-narechenski-bani-i-yugovsko-hanche-yugovo-laki.html", "text": "Интензивен е трафикът по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пътищата Пловдив - Карлово, Пловдив - Пазарджик и Пловдив - Асеновград - Смолян, също по пловдивския участък на АМ „Тракия“. Пътните настилки на територията на областта са мокри на места, но нормално проходими. Продължава ремонтът на пътните връзки на пътен възел „Цалапица“ при 112-ти километър на АМ „Тракия“. Днес до 12.00 часа ще бъде ограничено движението по пътните връзки Съединение – Бургас, София – Съединение и Цалапица – Бургас. До 20.00 часа ще бъде ограничено движението по пътната връзка Бургас - Съединение. Необходимо е шофьорите да карат внимателно, със съобразена скорост и да спазват стриктно пътната сигнализация. При добро време се предвижда ремонтните дейности да завършат през следващата седмица, съобщават от АПИ. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Повишена опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nИнтензивен е трафикът и на територията на град Пловдив. Засилено автомобилно движение се отчита по булевардите „Христо Ботев“, „Цар Борис III Обединител“, „Източен“, „Васил Априлов“, „Шести септември“ и „Руски“, както и по входно-изходните артерии. Пътните настилки в града са мокри на места, но нормално проходими. \r\nТони МИХАЙЛОВ", "date": "2019.06.12", "title": "Пловдив: Повишена е опасността от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки"}
{"url": "http://www.focus-news.net/news/2019/06/12/2668886/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "По-големият доведен брат на лидера на Северна Корея Ким Чен-ун – Ким Чен-ан, е бил информатор на Централно разузнавателно управление на САЩ, разкрива водещото американско издание  The Wall Street Journal , като се позовава на източници. \r\n„Той е бил връзка“ между Ким Чен-ун и американското разузнаване, разкрива източникът на изданието. Според представената информация, убитият на летището в Куала Лумпур през 2017 г. Ким Чен-ан „многократно се е срещал с представители на ЦРУ“. Оттам обаче отказват да коментират информацията на изданието.  \r\nСпоред вестника, през февруари 2017 г., когато бе убит, Ким Чен-ан е заминавал за Малайзия, включително за да се срещне с представител на ЦРУ, с когото поддържа контакт. Източникътна редакцията предполага, че едва ли това обаче е била единствената цел на неговото пътуване.  \r\nКим Чен-нам почина на 13 февруари 2017 г. по пътя към болницата от летището в малайзийската столица. Според полицейски доклади, той се е оплакал от световъртеж, разкривайки, че някой го е напръскал с течност в лицето му, след което изчезнал. Малазийските власти твърдят, че смъртта е причинена от излагане на забранен нервен агент. По случая бяха задържани граждани на Индонезия и Виетнам. Първият бе оправдан, а вторият – осъден з3 години и 4 месеца лишаване от свобода по обвинение в причиняване на вреда на здравето на Ким Чен-ан, довела до смъртта му.  \r\nКим Чен-нам е най-големият син на бившия лидер на КНДР Ким Чен-ир, роден от известната севернокорейска актриса Сон Хей Рим. По-рано той е смятан за най-вероятния наследник на баща си като лидер на Северна Корея. През май 2001 г. той предприема опит да влезе в Япония с фалшив паспорт от Доминиканската република. Оттогава той живее в чужбина. \r\n***  „Никой не очаква от Тръмп да бъде гений, но твърде много ли ще е за него да покаже поне малко здрав разум по отношение на външната политика?“. Това е въпросът, който професорите по международни отношения в Харвардския университет Стивън Уолт, Робърт и Рене Белфер отправят от страниците на американското списание  Foreign Policy . Агенция „Фокус“ представя превод на материала с уточнението, че то отразява позициите на авторите му, а не на нашата редакция. \r\nКогато преподаваме, пишем или размишляваме за външната политика, има тенденция да съсредоточаваме вниманието си върху крайностите, върху забележителни примери за изключителен успех или на случаи на сериозен провал. Ние сме вдъхновени от творчески инициативи като Плана „Маршал“, от смели ходове като историческото посещение на египетския президент Ануар Садат в Ерусалим през 1977 г., от упоритостта на американския президент Джими Картър, която довежда до споразуменията от Кемп Дейвид, или може би от Ричард Никсън и съветника му по националната сигурност  Хенри Кисинджър и въпроса с Китай. Контрастираме с тези примери на дипломатически артистизъм с големи и очевидни грешки, като например неуспехът на британския премиер Невил Чембърлейн да признае войнствеността на Адолф Хитлер или злонамереното решение на американския президент Линдън Джонсън да ескалира войната във Виетнам през 1964 година. \r\nНо фокусирането върху тези крайни примери също може да бъде подвеждащо. С течение на времето очакваме президенти, премиери и други външнополитически служители да бъдат магьосници, които могат да извадят множество зайци от шапката на външната политика и да произвеждат триумфи, достойни за Нобелова награда за мир – на ниска цена и без риск. Всеки, който вярваше, че американският президент Доналд Тръмп би могъл да накара Мексико да плати за гранична стена, се поддава на този вид илюзия, както и самият лидер на Белия дом, който смяташе, че може да очарова севернокорейския лидер Ким Чен-ун, за да се откаже от ядрения арсенал, който защитава режима в Пхенян от пряка атака. \r\nНещо повече, търсенето само на историите за успех - и представянето им като чудотворни, едностранни триумфи - ни насърчават да мислим, че брилянтните лидери могат да спечелят големи победи, без дори да се налага да правят компромиси. Истината е, че безусловната капитулация е рядкост в аналите на външната политика, а успехът почти винаги изисква всички страни да получат поне част от това, което искат. Ако помним миналите успехи като чисто едностранни триумфи, ние създаваме фалшив стандарт, който бъдещите лидери никога няма да покрият. Дори когато една външнополитическа инициатива успее, но все още леко изостава от съвършенството (например ядрената сделка с Иран), критиците ще писнат, че отговорните лица са некомпетентни за задачите, за които са назначени. \r\nПредлагам ви малко да свалим лентата. Вместо съвършена външна политика, какво ще стане, ако се договорим за външна и отбранителна политика, която не е обида за нашата колективна интелигентност? Говоря за външна политика, която може да не е героична и блестяща като Макиавели, но поне не е в пълно противоречие със здравия разум и наличните доказателства. С други думи, външна политика, която очевидно не е глупава. Твърде много ли е това? \r\nКак би могла да изглежда външната политика на САЩ? \r\nКазах го и преди – САЩ биха могли да започнат с външна политика, която признава реалността на изменението на климата, предизвикано от човека. Разумните хора все още могат да не се съгласят с най-добрия начин за решаване на проблема, но отказът на щрауса да види какво се случва около нас или да приеме непрекъснато нарастващия научен консенсус относно причините за климатичните промени и скъпоструващите последици, е просто глупав. Въпреки това, в момента на писане на тази статия, това е официалната политика на сегашната администрация на САЩ. Може би неотдавнашното посещение на Тръмп в голф курорта в Ирландия, където трябваше да се построи стена, за да предотврати ерозията, предизвикана от океана, ще го накара да размисли по въпроса. Но не бих се обзаложил. \r\nЗдравословната външна политика би разбрала, че САЩ не могат лесно да пренаредят местната политика на отдалечените региони, за да отговарят на техните предпочитания, обичаи, принципи или идеали. \r\nДоказателствата по този въпрос са огромни. Дори Тръмп, който обеща да „излезе от строителството на нация”, изпрати допълнителен брой американски военнослужещи в Афганистан. Разбира се, една силна страна като САЩ често има значително влияние върху поведението на другите, която включва вътрешната им политика, но здравата външна политика признава, че въздействието на това влияние ще бъде непредсказуемо. И колкото по- амбициозни са усилията на САЩ - т.е. за по-обширните и бързи промени, които се стремят да наложат - толкова по-голяма е вероятността за съпротива, провал и непредвидени последици. Примерът на Америка, пазарната сила и дипломатическото влияние оказаха огромни последици през последния век, а често и за добро. Но когато става въпрос за смяна на режима, изграждане на нация и други усилия за разпространение на идеалите на САЩ по света, известният съвет на френския дипломат от XIX век Шарл Морис дьо Талейран-Перигор „Surtout, pas trop de zele“ („Преди всичко, не прекалявайте”), са ключови думи на здравата външна политика.  \r\nМожем да използваме и малко по-здрав разум по отношение на ядрените оръжия. Те имат само една истинска цел: да възпрат пряка физическа атака върху родината. Те са доста ефективни в тази мисия, но не са много добри за принуда или изнудване, да не говорим за борба в действителна война срещу друга държава, която има някакъв репресивен капацитет. Сегашните способности на САЩ са много повече от необходимите за възпиране и е погрешно да се харчат милиарди долари за засилване на способностите за борба в ядрена война, преследването на Светия Граал на великолепната възможност за първи удар ще позволи на САЩ да атакуват други ядрени сили, без да загубят няколко града. Ако оставим настрани моралните съображения, тази илюзия предполага, че сложната разоръжаваща атака ще сработи перфектно още при първия опит, игнорирайки почти всичко, което знаем за сложните военни операции. \r\nЗдравословният подход към ядрените оръжия също така би поставил ударение върху осигуряването на съществуващите запаси по целия свят, както и на модернизирането на собствения ядрен арсенал на Америка. Защо? Защото кражбата на бойна глава (или ядрен материал) от терористична групировка е може би по-голяма опасност от всяко правителство, което умишлено избира да рискува самоубийство, като започне ядрен удар. И накрая, здравият разум предполага, че е глупаво да се разкъсват споразуменията за контрол на оръжията, които работят така, както са проектирани, и особено когато нямате представа как да ги замените с нещо по-добро. \r\nВъв външната икономическа политика подходът на здравия разум започва с отхвърлянето на протекционизма - пълно спиране - и приемането, че законът за сравнителното предимство е правилен. Убеждението на Доналд Тръмп, че търговските излишъци винаги са добри, може да е точно отражение на икономическото разсъждение от XVII век, но най-вече потвърждава, че не е научил много в Уортън. Но политиката на здравия разум няма да спре дотук: тя също така би признала, че една система от взаимозависими икономики изисква правила за функциониране и че намаляването на бариерите пред търговията също има разнообразни дестабилизиращи политически последици. Обществото като цяло може да има полза, но отделни сектори понякога страдат, когато са изложени на по-ефективни чуждестранни конкуренти. \r\nТъй като правилата, регулиращи международната търговия, имат значение, силните страни се опитват да ги напишат в тяхна полза. Понякога те се опитват да избегнат правилата или неволно ги нарушават, което води до политически кавги, каквито наблюдаваме между САЩ и Китай. Нищо от това не би трябвало изобщо да бъде противоречиво, а разумната търговска политика ще продължи да обхваща общия принцип на свободната търговия, като същевременно признава, че напълно глобализираната икономика е политически нереалистична. \r\nИ накрая, тъй като властта има значение в търговията (както и в други аспекти на живота), здравата външна икономическа политика би избегнала двустранната икономика. \r\n***  Вицепрезидентът на САЩ Майк Пенс в понеделник решението на Държавния департамент да забрани на американските посолства да опъват знамена по повод парадите на ЛГБТ общностите по света, определяйки решението като „правилно“, съобщава вестник  The Hill . \r\nСъответното Пенс заяви в интервю за NBC News, като подчерта, че е наясно с разпореждането на Държавния департамент на САЩ, съгласно което американското знаме трябва да бъде единственото, което се вижда пред дипломатическите представителства на страната зад граница. Той добави, че подкрепя взетото решение. \r\nЗапитан дали този ход противоречи на изразената от Доналд Тръмп подкрепа за ЛГБТ парадите, Пенс заяви, че той и държавният глава са „горди, че могат да служат на всеки американец.\" \r\n„Но когато става въпрос за американските посолства и столици по света, ако имаме само американски флаг, това е правилното решение\", заяви Пенс, добавяйки, че администрацията на Тръмп не е налагала други ограничения по отношение на посолствата на САЩ. \r\nМиналата седмица телевизията съобщ, че администрацията на Тръмп е отхвърлила искания от поне четири американски посолства за поставяне на гей знаме през месец юни. Израел, Германия, Бразилия и Латвия бяха сред страните, които според съобщенията са получили откази. \r\nГоворителят на Държавния департамент Морган Ортагус обясни позицията на администрацията в понеделник, като заяви, че държавният секретар Майк Помпео смята, че американските знамена са единствените, които трябва да бъдат вдигани пред посолствата. „Що се отнася до пилона за знамената, моята позиция е, че на него трябва да се развява само американския флаг“, коментира Ортагус. \r\nПолитиката на Тръмп по време на Месеца на гордостта – юни - до голяма степен се различава от тази на администрацията на Барак Обама. Предишната администрация установи правила, че флагът на ЛГБТ общността трябва да бъде по-малък от американския  и да се издига под него. Тя също така остави решението издигането на гей знамето на всеки посланик или ръководител на мисията. \r\n***  Сондажните дейности в региона на Източното Средиземно море ще продължат и ще бъдат предприети правни и политически мерки със съответните министерства за предотвратяване на намесата на трета страна, която игнорира международния суверенитет на Турция, заяви турският министър на енергетиката и природните ресурси, пише електронното издание на турския ежедневник  Yeni Safak . \r\nМинистърът на енергетиката и природните ресурси на Турция Фатих Донмез заяви в изявление, че Анкара няма да допусне никакви нарушения на правата на т.нар. Турска република Северен Кипър (ТРСК) и на турците киприоти. \r\n„Ще продължим усилията си за постигане на регионален мир чрез справедливо разпределение на богатствата на остров Кипър и Средиземноморието“, каза Донмез и добави: „Нашите обширни и дългосрочни дейности по проучване и сондиране в региона ще продължат, както е планирано, без отстъпки от нашите законни права върху лицензионните зони“. \r\n„Сондажният кораб „Явуз“ също ще започне операции в региона, когато бъдат завършени подготвителните работи“, подчерта министърът. \r\nДонмез заяви, че отношението на кипърската гръцка администрация няма правно основание. \"Нашите дейности в лицензирани и законни области ще продължат без забавяне, независимо от изявленията на кипърските гърци и заплахите за т. нар. заповеди за арест на екипажа на „Фатих“. \r\n„Турция никога не се поддава на заплахи и никога няма да го направи“, добави енергийният министър. \r\n„Плаващият под турски фалг сондажен кораб „Фатих“ стартира офшорните си сондажни операции на 3 май в район, разположен на 75 километра (42 морски мили) от западния бряг на остров Кипър. Районът попада изцяло в турския континентален шелф, регистриран в ООН, и за него има разрешителни, издадени от турското правителство през предходните години на Турската петролна компания“, отбелязва вестникът.", "date": "2019.06.12", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/12/2669257/moskovskiy-komsomolets-plahotnyuk-predlozhi-podkup-na-sasht-kak-shte-se-razvie-politicheskata-kriza-v-moldova.html", "text": "Молдова продължава да живее в положение на двувластие. В страната има две правителства: старото – начело с представителя на Демократическата партия Павел Филип и ново – с премиер Мая Санду, чието назначаване се състоя на 8 юни на извънредно заседание на парламента. В тази напрегната обстановка правителството на Филип изведнъж прие две, както изглежда, своевременни решения: да пренесе посолството на Молдова в Израел от Тел Авив в Ерусалим и за продажба на територията на бившия Републикански стадион на САЩ за построяване на ново посолство, пише руският вестник  „Московский комсомолец“  в материал, представен без редакторска намеса. \r\nНаистина ли в момента най-важното за правителството на демократите, за които в момента буквално земята започва да гори под краката им? Да се разгадае смисълът на поредната фирмена маневра на Плахотнюк (правителството на Филип е съставено от негови хора) не е трудно. Преди това решение за пренасяне на посолството в Ерусалим взе и Вашингтон. Официалното му откриване се състоя на 14 май. Плановете за предаване на САЩ на територията на Републиканския стадион предизвика протести на молдовското население. Против това се обяви Партията на социалистите и президента Додон. Очевидно е, че и двете решения на правителството на Филип ще бъдат приети положително в САЩ. Именно това е и целта. Плахотнюк изпраща отчаяни сигнали във Вашингтон: аз съм свой, подкрепете ме и ще направя всичко за вас! \r\nВ Молдова олигархът Плахотнюк има репутацията на „велик комбинатор“. Наричат го също молдовския Березовски. . Години наред той подрежда гениални комбинации, сключва временни съюзи, създава и съсипва коалиции. Пренарежда политиците, като фигури на шахматна дъска. Той оплете страната в мрежа от свои агенти, постави видеокамери във всяка хотелска стая. Копа земята като къртица. Ето защо бунтовният молдовски парламент на 8 юни призна, че страната е „заловена държава“. \r\nПо своя път Плахотнюк предаде и подведе мнозина. Имаше време, когато се заиграваше с Москва и, разбира се, без никакви угризения на съвестта „изостави“ своите руски партньори, когато това беше изгодно. Помните ли декември 2010 година? Тогава бе обсъдена възможността за формиране на управляваща коалиция между комунистите и Демократическата партия на Плахотнюк. Сергей Наришкин, тогавашният шеф на президентската администрация, положи много усилия за изграждането на такъв съюз. И какво от това? Молдавските \"демократи\" всъщност плюеха в лицето на Москва, предизвикателно отхвърляйки всички споразумения. \r\nПлахотнюк реши, че за него е по-изгодно да стане „свой кучи син“ на Запада, отколкото партньор на Кремъл. И сега Европа демонстративно го изоставя. Съветът на Европа призова Венецианската комисия да оцени решенията на Конституционния съд на Молдова. Който, припомняме, обяви за незаконни решенията на парламента от 8 юни и временно прехвърли правомощията на президента на министър-председателя Филип. \r\nЗатова Плахотнюк търси подкрепа от Съединените щати, опитвайки се да играе на русофобските страхове на Вашингтон, които се страхуват, че “проруските” социалисти ще дойдат на власт. Но дори и тук той може да се подведе силно. Вашингтон призовава за \"сдържаност и диалог\", но това не означава нищо. Те и Янукович призоваха за сдържаност. „Предложенията“, отправени към Държавния департамент от Плахотнюк чрез правителството на Филип, изглеждат неприлични. По същество, това е подкуп: На Америка, Великата Америка, се предлага парче земя в Кишинев в замяна на политическа подкрепа? И така директно и публично! \r\nА Плахотнюк трябваше отдавна да съобрази, че възпитаникът на Харвард Мая Санду много повече подхожда на ролята на американско протеже, отколкото него, обикновен постсъветски бандит с тъмно минало. Умна, красива, владееща английски и испански, с румънско гражданство, работила цял живот в международни организации, бивш съветник на Световната банка във Вашингтон – има ли още някой, който се съмнява чии интереси представлява тя? Санду е молдовският Саакашвили и Ющенко в една бутилка, по-точно, пола. Задачата, над която днес мъчително размишляват във Вашингтон, е как да изоставят Плахтонюк без в същото време да дадат Молдова на Москва. Някой ще „изяде“ другия в новата управляваща коалиция – Додон Санду или обратното? Но за това ще мислим утре, както казваше Скарлет О‘Хара. \r\nПревод и редакция:", "date": "2019.06.12", "title": "„Московский комсомолец“: Плахотнюк предложи подкуп на САЩ: Как ще се развие политическата криза в Молдова"}
{"url": "http://www.focus-news.net/news/2019/06/12/2668893/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В навечерието на срещата за Косово, която ще се състои на 1-2 юли в Париж с участието на президента на Сърбия Александър Вучич и неговия косовски колега Хашим Тачи, както и президента на Франция Еманюел Макрон и германския канцлер Ангела Меркел, В САЩ излязоха с пореден хитър план за разрешаване на кризата. Изглежда, американците са готови да открият картите си, пишат Пьотр Искендеров и Юрий Ковалчук в материал за новото специализирано руско интернет издание  „Балканист“ , предаден без редакторска намеса. \r\nВ края на май американският политически анализатор Дейвид Л. Филипс, ръководител на Програмата за мир и човешки права към Института за изследване на правата на човека в Колумбийския университет, в коментар за проекта BIRN обвини Хашим Тачи в заговор за бъдещо помирение и демаркация на територии със сръбския президент Александър Вучич. \r\nФилипс открито се противопостави на всякакви споразумения между Белград и Прищина (и в същото време Париж или Берлин) и, придържайки се към доста агресивна и категорична реторика, поиска всички преговори между Тачи и Вучич да се проведат в присъствието на представители на САЩ. Американският експерт също така поиска Белград безусловно да признае независимостта на Косово, заявявайки, че в противен случай политиката на Тачи би била „предателство и отстъпление пред натиска на Белград“. \r\nСлед страшните призиви на Дейвид Л. Филипс във Вашингтон, очевидно, решиха да подсладят малко хапчето. За да покаже на Белград как да действа, за да получи одобрение от Държавния департамент и каква ще бъде наградата, в публичното пространство беше хвърлен програмен документ - статия на професора от Университета Джон Хопкинс Едуард Джоузеф, който се занимава с теорията и практиката на разрешаването на конфликти в Балканите от много години. \r\nВ статията си за външната политика той подчерта необходимостта САЩ и ЕС, вместо да разделят Косово, да приложат модел за съвместно функциониране на политическите, икономическите, културните и религиозните институции и структури на Косово и Сърбия под егидата на Съвместния специален комитет, създаден за тази цел по модела на взаимодействие между Гърция и Северна Македония. \r\nВ допълнение, според американския експерт, Вашингтон и Брюксел трябва да дадат на Сръбската православна църква правото да контролира сръбските манастири в Косово по модела на гръцкия Атон. \r\nЕдуард Джоузеф също обяви възможността за създаване на финансова основа за сътрудничество под формата на мащабни проекти за икономическо обновяване в Косово и Сърбия, с акцент върху изпълнението на общи проекти и укрепване на техните отбранителни способности. По-специално, американският експерт предлага създаването на най-модерната американска военна база в Сърбия. \r\nВъзможното място за разполагане е селището Поникве, където военната инфраструктура вече съществува. \r\n„Пентагонът би могъл да повдигне въпроса за дългосрочното разполагане на американски войски на постоянен обект в Сърбия“, подчертава Едуард Джоузеф. Според него тази стъпка ще позволи да се държи под контрол развитието на ситуацията в съседната Република Сръбска, тъй като това би било „сигнал за американския ангажимент към териториалната цялост на Босна и Херцеговина“. \r\nВ допълнение, военната база в Поникве ще бъде разположена в географския център на Балканския полуостров и в същото време ще се превърне в неразделна част от военно-стратегическия пояс на САЩ и НАТО от Хърватия към американската база Кемп Бондстийл в Косово и потенциалните военни съоръжения в Северна Македония. \r\nКато цяло, според професор Джоузеф, Сърбия, в замяна на признаването на независимостта на Косово, трябва да получи по-значителни отстъпки под формата на укрепване на собствения си международен статут, финансова и военна помощ от Съединените щати, включително статута на привилегирован военен партньор на Вашингтон. В противен случай Косово ще получи такъв статут, а Сърбия ще бъде наказана. Включително чрез намаляване на помощта от Европейския съюз. \r\nСпоред наличната информация този план може скоро да се превърне във фокуса на вниманието на международните медиатори, които се занимават с косовския проблем. \r\nДнес не е съвсем ясно как САЩ планират да принудят Брюксел да намали помощта за Сърбия или напълно да изостави политическата си линия на Балканите, давайки лидерство на Вашингтон. Както и лостовете на натиск, чрез които Държавният департамент планира да принуди сръбското правителство да „се простреля в крака“ - да приеме условията, еквивалентни на принасянето на присяга на Вучич и неговите другари в Съединените щати. \r\nВероятно би било политическо самоубийство за официален Белград да се съгласи на подобни условия, като тук дори не говорим за това, че заробващите договрки със САЩ биха зачеркнали изцяло отношенията между Сърбия и Руската Федерация. Подобна активност може да провокира населението на страната на реални, а не изкуствено организирани протести. \r\nВ момента сръбското правителство демонстрира политика, насочена по-скоро към разрешаване на конфликта в Косово въз основа на компромис; опитвайки се възможно най-безболезнено за собствения си рейтинг да легитимира проекта за разделяне на Косово като част от „пакетно споразумение“, което включва присъединяването към провинцията на две населени с албанци общности от южната сръбска Прешевска долина. \r\nКакто подчерта сръбският лидер, в момента има два сценария за решаване на косовския проблем: запазване на статуквото и „замразен конфликт“ или нормализиране на отношенията между Белград и Прищина. Александър Вучич ясно заявява, че той лично е за втория начин: „Реших да не продължавам с лъжите и самоблудите, казах на всички, че Сърбия няма власт, няма наше правителство в Косово и Метохия“. \r\nВъпреки това досега опитите за нормализиране на отношенията на основата на разделението на Косово са подложени на нарастващ натиск от страна на САЩ. Нещо повече, Държавният департамент открито се опитва да окаже натиск не само върху Прищина, но и върху ЕС, на който се предлага не само да се откаже от влиянието си на Балканите, но и да подпише несъстоятелността на Съвета за сигурност на ООН. Не трябва да забравяме, че всички ескапади на Косово противоречат на Резолюция 1244 на Съвета за сигурност и е доста вероятно, че като позволи на Прищина напълно да неутрализира този документ, Европейският съюз ще обезцени по този начин самото значение на ООН. \r\nКонфликтът навлиза в нова фаза. Вашингтон даже не се опитва да крие своите намерения. САЩ открито отправят искания към правителството на Александър Вучич и опортюнистите в Прищина; не се колебайте да се опитате да наложите своята политика на Европейския съюз. Въпросът е как ще реагира на този натиск в Брюксел. Трябва да се има предвид, че подобни опити за „прокарване“ на решения, полезни за Вашингтон и изпълнени с неприятни последствия за ЕС, се предприемат на всички фронтове. Разбира се, това е предизвикателство за Европейския съюз, който трябва или да признае диктата на „световния жандарм“, или да докаже своята субектност. \r\nЩо се касае до Сърбия, то в Белград трябва да са наясно, че всякакви отстъпки на САЩ ще доведат до нови отстъпки и така до тогава, докато страната не премине изцяло под външно управление. От всички пътища за излизане от кризата, разграничението (което само по себе си е голяма загуба за Белград) изглежда най-приемливо. Уви, едва ли раздялата с Косово ще може да се случи мирно. Вероятно е време правителството на Александър Вучич да се подготви за всякакви сценарии, включително силови сценарии, като същевременно се опитва да намери противовес на натиска на американците. \r\n*** Владимир Зеленски направи първия си пътуване извън пределите на Украйна като президент. В началото на юни той отиде в Брюксел, където се срещна с лидерите на ЕС и НАТО. По същество, украинският държавен глава за първи път каза ясно какви са външнополитическите му приоритети. Оказа се, че разликите от позициите на предшественика му Петро Порошенко не са толкова много, пише руският вестник  „Известия“  в материал, представен без редакторска намеса. Брюкселска прелюдия \r\nНа 4-5 юни Владимир Зеленски направи първото си посещение в чужбина като държавен глава. Преди пътуването той публикува пост в социалната мрежа, който предизвика разгорещена дискусия. Президентът на Украйна заяви, че е пристигнал в Брюксел, но смъртта на петгодишно момче Кирил Тлявов не излиза от главата му. Няколко дни преди това пияни полицаи бяха застреляли детето в района на Киев. \r\nПо думите на Зеленски, той мисли и за загиналите деца в Донбас. „Днес, по повод Международния ден на невинните деца, използвам тази възможност и за пореден път напомням на нашите европейски приятели за ужасни числа и призовавам Русия да спре войната. С цел да се спасят животи, включително деца. Разбира се, думите не са достатъчни. Затова разговорите ми с лидерите на Европа ще започнат днес по въпроса: как ще окажем натиск върху агресора? Как ще го принудим към мир? Вярвам, че заедно ще намерим решение“, заяви украинският лидер. \r\nПубликацията изглеждаше доста странна. Първо, трудно е да се намери връзка между смъртта на децата в района на Киев и в Донбас. Второ, реториката към Русия претърпя още промени. Преди изборите Зеленски обеща да седне на масата за преговори с Москва и да се срещне с Владимир Путин. След победата концепцията се промени. Политикът постави редица условия. Според него Русия трябва да освободи всички \"пленници\", диалогът трябва да се проведе в присъствието на представители на западните страни. А вече не става въпрос за преговори, а за натиск и принуда. „Топъл, нормален чичко“  \r\nПървият събеседник на Зеленски в Брюксел бе председателят на Европейската комисия Жан-Клод Юнкер. Политикът излиза в оставка през октомври тази година. Вероятно затова е трудно да се говори за съществената част от разговора. Но преговарящите активно демонстрираха взаимна привързаност. Юнкер прегърна Зеленски през раменете и го пляскаше по бузата, когато и двамата отидоха пред пресата за обща снимка. Един от журналистите попита ръководителя на ЕК, дали не му е мъчно за бившия украински президент Петро Порошенко. Юнкер, като се усмихваше и сочеше към Зеленски, отговори: „Имам нов!“ Украинският президент добави: „Аз съм по-добър, новият е по-добър от стария“. \r\nПо-късно Зеленски в интервю сподели впечатленията си от срещата. Според него те много се шегували със събеседника, включително „по мъжки“. - Топъл, нормален чичко. Хотин човек“, описа той Юнкер \r\nПо-съществен бе разговорът с генералния секретар на НАТО Йенс Столтенберг. Едно от основните изявления на Зеленски е за безусловното движение на Киев към Алианса. „Стратегическият курс на Украйна е да получи пълноправно членство в ЕС и НАТО. Това е залегнало в Конституцията на Украйна и остава нашият постоянен приоритет във външната политика“, заяви украинският лидер. „Въоръжената руска агресия остава основното предизвикателство пред евроатлантическата сигурност. Сред общите задачи са стабилността и сигурността в Черно море, което изисква допълнителни усилия от страна на Алианса“, добави той. \r\nТези думи също до голяма степен повтарят реториката на Порошенко. Но самият Зеленски говори по различен начин по време на предизборната кампания. Той критикуваше стремежа на Украйна към НАТО, въпреки че го направеше по-скоро по-рационално: „Никога не отивам на гости, ако не ме повикат. Не искам да се чувствам в тежест, второстепенен. Скандален копи-пейст \r\nВладимир Зеленски се срещна и с председателя на Европейския съвет Доналд Туск. “Украйна в ЕС е смъртта на руския имперски проект. Нещо повече, това е силен удар за руския авторитаризъм, път към демократичните промени в Русия и на цялото постсъветско пространство“, заяви украинският лидер. Много бързо се изясни, че в края на май Порошенко е казал идентични думи. В хода на споровете не бе установено дали плагиатството е било съзнателно или случайно. Въпросът дали Зеленски е прочел изказванията си преди изпълнението остава открит. \r\nОказва се, че украинският президент копира не само основните принципи на външната политика на Петър Порошенко, но и конкретната формулировка. Но съществува поне една разлика. Новият президент твърди, че се стреми към бързо разрешаване на конфликта в Донбас. „В Минск ще обсъдим прекратяването на огъня, размяната на пленници. Ще има определени предложения за връщане към Минск. Искаме да завършим всичко“, каза Зеленски. „Никой политик не би се отказал от това“ \r\nНа президентските избори Владимир Зеленски получи огромна подкрепа от избирателите. Но мнозина не гласуваха за него, а срещу Петър Порошенко. По време на първото си пътуване в чужбина новият президент можеше да зададе нов вектор в комуникацията с чуждестранни партньори. Например, биха могли да се поставят въпроси, които са важни за украинската икономика. По-специално, да се изисква преразглеждане от страна на Европейския съюз на търговски квоти за украински производители или преразглеждане на споразумението с МВФ, поради което Киев е застрашен от фалит. Той не направи това. \r\nЕкспертите оценяват пътуването в чужбина по различни начини. Директор на украинския институт за политически анализ и управление Руслан Бортник, в интервю за „Известия“, отбеляза, че е твърде рано да се правят всеобхватни заключения. „В Брюксел, в офиса на НАТО, Зеленски каза това, което искаха да чуят. Това, което е прието да се говори там. Това е символична реторика, не я надценявайте. Това са правилата на играта за офисите в Брюксел“, отбелязва експертът. \r\nПредседателят на украинския аналитичен център Александър Охрименко смята, че Зеленски няма да промени приоритетите на външната политика на Киев. „Стремежът към НАТО и Европейския съюз се запазва със сигурност, нито един съвременен украински политик няма да се откаже от това. Зеленски проведе успешна предизборна кампания - той говори много, но не обеща нищо. Той не посочи конкретни позиции, но критикува много опоненти. Това му позволи да привлече симпатиите на различни избиратели. Но той наистина няма много реални различия от Порошенко“, казва Охрименко. \r\n***  За времето, в което Черна гора е член на НАТО, инвестициите в страната от държавите от Европейския съюз и Северноатлантическия съюз са се удвоили. Това увери съветникът за Западните Балкани в щаба на НАТО, бивш директор на Информационното бюро на НАТО в Москва Робрът Пшел, съобщава руският вестник  „Независимая газета“ . \r\nГоворейки за неотдавнашното посещение на генералния секретар на НАТО Йенс Столтенберг в Черна гора, Албания и Северна Македония, Пшел отбеляза значението на Западните Балкани за европейската сигурност: „Това е много важен регион за цяла Европа, за Европейския съюз и НАТО. През 90-те години на миналия век там се случихат ужасни събития, но днес регионът изглежда напълно различен, най-вече от гледна точка на сигурността\". \r\nСъгласно думите му, „сигурността на региона на Западните Балкани е много важна и е необходимо нейното ниво да се повиши\". „През последните 10 години, както сочат проучванията, тази положителна тенденция продължава, нивото на сигурност нараства. Това се подкрепя от нарастващия поток от туристи. Например, срещнах в Черна гора доста туристи от Русия… Всички те казват, че днес в Черна гора е много безопасно. Позволете ми да ви напомня, че Черна гора е най-младият, 29-ият член на НАТО\". \r\n„Членството в НАТО помогна на Черна гора да се почувства по-добре”, уверен е Пшел, подчертавайки, че „днес Черна гора не само е станала по-сигурна, но е и износител на стабилност… Има очевидни постижения от икономическа гледна точка – след присъединяването й към НАТО, инвестициите в нея от страните от Европейския съюз и страните от Алисан се удвоиха, което, разбира се, е много важно“, подчерта бившият директор на Информационното бюро на НАТО в Москва. \r\nСпоред Пшел, Албания, член на НАТО, активно участва във важни операции на Алианса, по-специално в мисията „Решителна подкрепа“ в Афганистан, като по този начин допринася значително за гарантиране на сигурността на всички страни от военния съюз на Запада. \r\nКоментирайки продължаващия процес на присъединяване към Алианса на Република Северна Македония, Пшел отбеляза, че „тази страна чака много години за членство в НАТО… Сега сме в етап на съгласуване на споразумението за приемане на Северна Македония в НАТО. Досега има няколко страни, които все още не са ратифицирали протокола, но всичко върви в добра посока\". \r\nОбобщавайки оценката на отношенията между НАТО и държавите от Западните Балкани, Пшел направи три извода: „Първо, че НАТО спазва думата си: когато обещаваме нещо, ние го изпълняваме. Второ, членството на различни държави от Западните Балкани в НАТО е положителен елемент за осигуряване на стабилност в региона. Трето, НАТО не полага усилия да принуди някой да се присъедини към Алианса. Имаме например отлични отношения със Сърбия. Повечето от военните учения, провеждани от Сърбия, се организират съвместно със страните от НАТО. Но нито НАТО, нито нашите съюзници по никакъв начин не изискват от колегите си в Белград да се присъединят към Алианса, днес нямаме интерес към това\", категоричен бе Пшел. \r\n„Ние се интересуваме от стабилността на всички страни от региона на Западните Балкани, така че те да могат успешно да се развиват и да преодолеят всички проблеми, свързани с миналото. Това изисква много усилия и се надяваме, че всички страни, а не само в Европа, ще подкрепят този положителен дневен ред\", заключи Пшел.", "date": "2019.06.12", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2019/06/12/2668892/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Основната опозиционна Лейбъристка партия прави първата стъпка в смел двупартиен опит да се блокира възможността новият премиер на Великобритания да предизвика излизане на страната от Европейския съюз без сделка през октомври, пише британското левичарско издание  The Guardian . \r\nМинистърът за Брекзит в сянка Кейр Стармър хвърли ръкавиците на министрите от кабинета на Торите, включително Амбър Ръд и Филип Хамънд, казвайки, че те трябва да подкрепят опитите на лейбъристите, ако са сериозни за предотвратяване на излизането без сделка. \r\nАко бъде прието, предложението ще даде на депутатите контрол върху дневния ред на парламента на 25 юни. Същото предложение би могло потенциално да бъде използвано за иницииране на законодателство, с което да се попречи на Великобритания да напусне ЕС без сделка. \r\nПредложението, което лейбъристите ще представят по време на дебата в деня на опозицията в сряда, е подкрепено от бившия консервативен министър Оливър Лутвин и лидерите на шотландската национална партия, Плейд Чимру, либералдемократите и зелените. \r\nЗа разлика от обичайните дебати в деня на опозицията, ако бъде прието, предложението ще бъде задължително, но ще трябва да осигури подкрепата на повече консервативни депутати. \r\nПланът, който е строго пазена тайна, идва, докато няколко претенденти за лидерство в Консервативната партия, включително Борис Джонсън, който ще стартира кампанията си в сряда, подчертаха готовността си да приемат Брекзит без сделка. \r\nПодобен ход на лейбъристите през април мина с един глас разлика, след като 14 депутати на торите се разбунтуваха срещу партията. \r\n*** Основната опозиционна Лейбъристка партия може да проведе „гласуване на всички членове“, което окончателно да изясни политиката на фракцията спрямо Брекзит, пише евроскептичното британско издание  The Daily Express , като се позовава на източници от Работническата партия. \r\nРъководството на фракцията е било посъветвано да проведе гласуване за своята политика спрямо излизането на Великобритания от Съюза, твърдят събеседниците на вестника. Идеята да се проведе вот дали да се иска втори референдум ще бъде подкрепена от близките до лидера на лейбъристите Джереми Корбин депутати. \r\nПолитическият редактор на ITV Шенаб Хан написа в „Туитър“: „Лейбъристки източници ми казват, че на ръководството е предложена идея за провеждане на „вот на всички членове“, който да определи политиката на партията за Брекзит. Гласуването ще се проведе през следващите седмици, за да се гарантира, че партията има ясна политика, която членовете подкрепят. Не е ясно дали ръководството на Лейбъристите е възприемчиво към тази идея, но ми казаха, че депутатите около Корбин са настоявали много за необходимостта от това гласуване на всички членове“. \r\n***  Брюксел няма да преговаря за нова сделка за Брекзит независимо от това кой ще наследи Тереза Мей като премиер на Великобритания, заяви Жан-Клод Юнкер, цитиран от консервативното британско издание  The Telegraph , което намира в това изказване намек за предстоящо излизане на Великобритания от Европейския съюз без споразумение. \r\nВестникът посочва, че всички кандидати за поста председател на Консервативната партия обещават да опитат да предоговорят сделката за Брекзит със Съюза, която включва резервен план за ирландската граница. Фаворитът, Борис Джонсън, увери, че Обединеното кралство ще излезе от ЕС без сделка, освен ако договорът не бъде предоговорен преди крайния срок на 31 октомври. \r\n„Няма да има преговори“, заяви председателят на Европейската комисия на мероприятие в Брюксел. \r\n„Това не е договор между Тереза Мей и Юнкер, това е договор между институции“, констатира той.", "date": "2019.06.12", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2019/06/12/2668888/treti-den-strelcha-e-bez-piteyna-voda-obzor.html", "text": "Трети ден Стрелча е без питейна вода. На 9 юни водоснабдителното дружество в Стрелча предупреди, че вследствие на поройните дъждове обстановката около водовземните съоръжение е силно усложнена. На 10 юни кметът Стойно Чачов обяви бедствено положение заради сериозно компрометиране на вододайната зона на града. Водата е спряна и негодна за пиене. Кметът отчете необходимостта от предприемане на спешни и неотложни аварийно-възстановителни дейности за прекратяване на последствията, водещи до увреждане на здравето на хората и значителни щети на имуществото. Бедственото положение се обявява поради неколкократното заливане на водовземните съоръжения на реката и затлачването им с тиня, пясък, чакъл, камъни и дървета, многократното преустановяване на водоподаването към града и изчерпване на запасите от вода в резервоарите, и замърсяването им с тиня, а също и поради компрометиране на участъци от довеждащия водопровод – разрушени подпорни стени и оголени тръби. Бедственото положение е в сила до 17 юни. Стойно Чачов коментира, че за кардинално решение на проблема е необходима подмяна на довеждащия водопровод, който е на 72 години. Неговата дължина е 7 километра, а общината не разполага с необходимите средства за подмяната му.  \r\nНа 11 юни от общината обявиха, че за жителите на града е осигурена питейна вода. Водоноски са разположени в по-отдалечените места на града, където няма чешми с минерална вода. В района на вододайната зона вече се работи за почистване на наносите, а също и на филтрите. Лицензирана проектантска фирма ще започне изработването на проект за ремонт и възстановяване на проблемния водопровод. \r\nКЕВР започна проверка за изясняване на обстоятелствата по случая със спряната вода в Стрелча. Регулаторът изиска от водното дружество в града да им предостави становище за проблема, както и да изготви писмен доклад за населените места и броя на жителите, засегнати от нарушеното водоснабдяване. Дружеството трябва да информира подробно и за установените причини, довели до рязко влошаване на качеството на предоставяната водоснабдителна услуга. От КЕВР настояват да ВиК операторът да предостави и информация за начина, по който потребителите са уведомени за прекъсване на водоснабдяването, както и какви дейности се предприемат за отстраняването на проблема.", "date": "2019.06.12", "title": "Трети ден Стрелча е без питейна вода (ОБЗОР)"}
{"url": "http://www.focus-news.net/news/2019/06/12/2668887/predstoyashti-sabitiya-v-stranata-za-11-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа на „Дондуков 2“ президентът Румен Радев ще открие кръгла маса на тема „Предстоящ избор на главен прокурор – критерии  и обществени очаквания“.  \r\n*** \r\nОт 09.00 часа ще започне седмичното заседание на Министерския съвет. \r\n*** \r\nОт 09.30 часа в зала „Средец“ на „София Хотел Балкан“ министърът на образованието и науката Красимир Вълчев и посланикът на Швейцария Мюриел Берсе Коен ще открият заключителната конференция на българо-швейцарския проект ДОМИНО  на тема „Дуалното образование – път на възможностите“.   \r\n*** \r\nОт 09.30 часа в Зала 8 на НДК, Министерството на културата организира втора обществена дискусия за изработването на окончателен проект на Стратегия за развитие на културата 2019-2029 г. в областите „Международно сътрудничество“, „Аудиовизия”, „Култура и образование“ и „Кино и филмопроизводство”. \r\n*** \r\nВ 12.00 часа министърът на отбраната Красимир Каракачанов и началникът на отбраната генерал Андрей Боцев ще наблюдават тактическите занятия на военнослужещите от състава на многонационален батальон в рамките на националното учение с международно участие „Ответен удар – 2019 г.“.  \r\n*** \r\nОт 11.00 часа в Дирекция „Жандармерия“ ще се състои церемония за връчване на ключовете на нови автомобили на областните дирекции на МВР и на жандармерийските подразделения в страната.  \r\n*** \r\nОт 09.00 часа в зала „Мусала“ на хотел „Хилтън“ ще бъде открито шестото издание на  Финансов Форум Иновации. \r\n*** \r\nОт 09.00 часа в зала „София“ на хотел „Маринела“ ще се проведе конференцията „Business lady excellence”. От 19.30 часа ще се проведе и осмото издание на Годишните награди на списание и клуб Business Lady. \r\n*** \r\nОт 09.30 часа 31-ви състав на Софийски градски съд ще заседава по делото срещу квесторите на КТБ Елена Костадинчев и Станислав Лютов, обвинени в безстопанственост в особено големи размери (чл. 219, ал. 4). \r\n*** \r\nОт 09.30 часа 21-ви състав на Специализирания наказателен съд ще заседава по делото срещу Кирил Г., на когото е повдигнато обвинение за образуване и ръководене на организирана престъпна група. \r\n*** \r\nОт 10.00 часа в зала „Триадица 1” на „Гранд Хотел София“ ще се проведе международна конференция на тема „Интеграционна политика – механизъм за координация и добро прилагане”. \r\n*** \r\nОт 10.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Здравко Н. и Кристиан П., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 4-ти състав на Софийски градски съд ще заседава по делото срещу срещу Валентин Димитров (чл. 253 от НК). \r\n*** \r\nОт 10.30 часа 21-ви състав на Специализирания наказателен съд ще заседава по делото срещу Красимир П. Венцислав С. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа на Женския пазар ще се проведе брифинг. Николай Стойнев, председател на Комисията за икономика и собственост към Столичен общински съвет ще представи  \r\nперспективите за развитие на столичните пазари. Драгомир Димитров, изпълнителен директор на Пазари Възраждане ЕАД, общинското дружество, което стопанисва Женски пазар ще представи информация за извършените последни ремонти. \r\n*** \r\nОт 11.00 часа в аулата на Националния център по трансфузионна хематология ще бъде открита 59-та Национална конференция по трансфузионна хематология. От 12.00 часа Националният център по трансфузионна хематология и Българският Червен кръст на тържествена церемония ще наградят с почетен плакет „Заслужен кръводарител“ дългогодишни кръводарители от цялата страна. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Любомир В., Иван Т. и Йордан Б., на които са повдигнати обвинения за участие в ръководството на престъпна организация или група. \r\n*** \r\nОт 13.00 часа в Аулата на Софийския университет ще се проведе пресконференция, организирана от Български икономически форум. Събитието е заключително по международния проект “i3” – Образование за идеи, изобретения и иновации за предприемачество“,  финансиран по програма ИНТЕРРЕГ на ЕС „Балкани – Средиземно море“. \r\n*** \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия към ВСС. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Дико Б., Станка С. и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа в Аулата на Алма матер ще бъде открит Международен панаир и конференция на идеи и иновации.  \r\n*** \r\nОт 14.00 часа в зала „Проф. Марин Дринов” – БАН (ул. „15 ноември” № 1) ще бъдат представени дейността, постиженията и инициативите на Института за исторически изследвания.  Събитието е в рамките на  кампанията „БАН представя своите институти“ и е част от честванията на 150-годишнината на Българската академия на науките.  \r\n*** \r\nОт 14.00 часа 19-и състав на Специализирания наказателен съд ще заседава по делото срещу Борис Б., Симеон С. и др., на които са повдигнати обвинения за участие в ръководството на престъпна организация или група. \r\n*** \r\nОт 15.30 часа ще се проведе пленум на съдиите от Върховния административен съд. Той се свиква във връзка с постъпила жалба от Десислава Иванчева против законността на избора на евродепутати. \r\n*** \r\nОт 18.00 часа в Галерия „One Monev“ ще бъде открита изложба на студенти от магистърска програма „Дигитални изкуства“ в Националната художествена академия. \r\n*** \r\nОт 18.00 часа в зала „Проф. Васил Геров“ Национален дарителски фонд „13 века България“, ще бъде открита изложбата „Обиколка на света за 270 дни“ на аржентинската художничка Стела Сиди и прожектиран едноименният документален филм. На събитието ще бъде представена и книгата „Лекар“ на почитания доктор от български произход Хорхе Мичофф. Културните прояви са по инициатива на вицепрезидента Илияна Йотова.  \r\n*** \r\nОт 18.30 часа в Клуб 1 ще бъде представена книгата „Дарът“ на Невена Митрополитска. \r\n*** \r\nОт 18.30 часа в кино „Люмиер Лидл” Народно читалище „Г.С. Раковски 1927” ще представи Годишен концерт  на балетна и танцова школа „Бусер”. \r\n*** \r\nОт 19.00 часа в пространството „Кооператива“, съвместно с платформата за късометражно кино NO BLINK, ще се прожектират три късометражни български филма, като завършек на турнето КИНОlove 2019.   \r\n*** \r\nОт 19.00 до 19.30 часа в жк. „Дианабад“ ще се проведе протест, част от кампанията „За чиста и уредена София 2019“. \r\n*** \r\nОт 20.00 часа в хотел „Маринела“ ще се проведе осмото издание на Годишните награди на списание и клуб Business Lady. \r\n*** \r\nОт 19.00 часа в тържествената зала на Читалище „Никола Вапцаров“ Нов театър НДК ще представи постановката „Антихрист“ по Емилиян Станев. Събитието е част от програмата на Летните театрални празници „На публиката с любов“. \r\n*** \r\nОт 10.00 часа в зала №5 на общината ще се проведе пресконференция по проект „Интегрирани действия за съвместна координация и преодоляване на рисковете от наводнения в трансграничния район – Floodguard”. \r\n*** \r\nОт 09.00 часа представители на местни власти и професионалисти в областта на статистиката от осем държави в Дунавския регион ще представят резултатите по проекта YOUMIG в Експоцентър „Флора“. \r\n*** \r\nОт 17.00 часа в градината на хотел Helena Sands ще се проведе Медиа брифинг „Слънчев бряг посреща 60 години“. \r\n*** \r\nОт 17.30 часа в Регионалната библиотека „Пенчо Славейков“ ще бъде представена документална изложба, посветена на 130 години от основаването на  Ловно-рибарско дружество – Варна. \r\n*** \r\nОт 18.00 часа в Пленарна зала на Община Варна ще бъде представена книгата „130 години Ловно-рибарско дружество – Варна“ с автор  Борислав Дряновски. \r\n*** \r\nОт 16.45 часа на посещение в Община Варна ще бъде извънредният и пълномощен посланик на Кралство Дания Н. Пр. Сьорен Якобсен. Изявления за медиите са предвидени след срещата. \r\n*** \r\nОт 11.00 часа в Детска градина „Пролет“ ще се проведе кампанията „Да четем заедно“. \r\n*** \r\nОт 12.00 часа в парк „Ксилифор“ ще се проведе откриването на Младежката скулптурна колония.  \r\n*** \r\nОт 17.30 часа в Регионална библиотека „Петко Р. Славейков“ ще се проведе представяне на био-библиографския справочник „Литературно Търново: Търновски писатели от Свети Теодосий Търновски до наши дни“ на ИК „Огледало“.  \r\n*** \r\nОт 17.30 часа в  Изложбени зали „Рафаел Михайлов“ ще се проведе  оперен рецитал „Розалия и приятели“, концерт на магистър от специалност „Педагогика на обучението по музика“ с преподавател Сребра Михалева.  \r\n*** \r\nОт 18.00 часа в зала 30 на Младежки дом  ще се проведе Дискусия за съвременното изкуство в градска среда, както и за отношението и участието на младите хора в дейности за естетизирането й.  \r\n*** \r\nОт 18.00 часа в Читалище „Надежда“ – 1869“ ще се проведе представяне на най-новата книга на писателя Радослав Гизгинджиев – „Лепири – между слънцето и сянката“.  \r\n*** \r\nОт 19.00 часа на стадион „Ивайло“ ще се проведат безплатни тренировки на стадиона.  \r\n*** \r\nОт 11.00 часа в конферентната зала на 6 етаж в общината кметът Огнян Ценков ще връчи грамоти на Волейболен клуб \"Бдин-Вида\" за тяхното спечелено III-то място на Държавния шампионат по волейбол за кадетки в София. \r\n*** \r\nОт 13.30 часа в Регионална библиотека „Дора Габе“ ще започне библиотерапия с потребители на Център за психично здраве  „Д-р Петър Станчев”. \r\n*** \r\nОт 18.00 часа във фоайето на Младежкия център  ще започне „Музикален салон 3“ с участието на Клуб „Пиано“ при Младежки център - Добрич, СУ „Св.Климент Охридски“ и Арт център „Палитра“. \r\n*** \r\nОт 18.00 часа в Огледална зала „Нели Божкова“ ще започне концерт на Музикална школа „Доминанта“. \r\n*** \r\nОт 17.30 часа в заседателната зала на Община Каварна ще бъде представена книгата „Живот в скалите“ на Мария Лалева. \r\n*** \r\nИнформационната кампания на Министерството на отбраната „Бъди войник“ ще представи военната професия на гражданите на Кърджали. От 13.30 часа във Военен клуб - Кърджали командирът на Силите за специални операции бригаден генерал Явор Матеев ще даде брифинг пред журналисти. Стартът на кампанията ще е от 16.00 часа пред сградата на театъра, където ще бъдат обособени щандове с информационни материали за военната професия и за служба в доброволния резерв от Военно окръжие – Кърджали. От 18.30 часа, в залата на Театрално-музикален център - Кърджали ще се проведе концерт на Представителния ансамбъл на Въоръжените сили.  \r\n*** \r\nОт 11.00 часа в пресклуба на БТА общинските съветници от ПП АВБ в Пазарджик Атанас Шопов и Ангел Минков организират пресконференция на тема\"Законна и незаконна общинска собственост\". \r\n*** \r\nОт 11.30 часа д-р Петър Бътовски, началник на отделението по акушерство и гинекология на болницата в Панагюрище, и акушерка Руска Дончева ще изнесат презентация на тема „Предродилна подготовка“ като част от „Училище за родители“. \r\n*** \r\nОт 17.30 часа в Малкия салон в Двореца на културата ще започне концерт на ученици от Обединената школа по изкуства към ОК Дворец на културата от класа на Йоанна Козарева. \r\n*** \r\nОт 18.30 часа в театралния салон на ЦПЛР-ОДК Перник ще започне концерт - спектакъл на Школата по съвременни танци с ръководител Пламен Ганов. \r\n*** \r\nОт 19.00 часа в големия салон на Общинския младежки дом ще започне годишен концерт на ДЮФА „Чудно оро”. \r\n*** \r\nОт 12.30 часа ще се състои пресконференция на Милена Кирниколова по повод проект  „Карате – срещу агресията и зависимостите” одобрен от Експертна комисия към Министерството на младежта и спорта, разработен като мярка за въздействие и промяна на поведенческите модели на младите хора.  \r\n*** \r\nОт 18.00 часа на сцената на Драматично-куклен театър „Иван Радоев“ театрална формация „Експеримент“ към Профилирана гимназия с преподаване на чужди езици с ръководител Ангелина Маркова ще представи премиерата на своя спектакъл „Генералната репетиция“. \r\n*** \r\nВ 9.30 часа в зала № 3Районният съд ще гледа делото срещу Росен Ж., обвинен за причиняване на средна телесна повреда на кондуктор.  \r\n*** \r\nВ 10.30 часа ще се проведе пресконференция на френската компания „ACTE“ от Лион, която представя спектакъла „LIEU d’ÊTRE“ на 14,15 и 16 юни с  въздушен балет по фасадата на медицинските общежития в Пловдив. На представянето ще присъства артистичният директор на компанията Аник Шарло. \r\n*** \r\nОт 11.00 часа в заседателната зала на Пловдивския университет „Паисий Хилендарски“ ще бъдат подписани договорите за финансиране на изследователски проекти по Програма за научно и технологично сътрудничество между България и Китайската народна република. Официални гости ще бъдат зам.-министърът на образованието и науката Карина Ангелиева и Н. Пр. Дун Сяодзюн, Посланик на КНР в България. \r\n*** \r\nОт 11.00 часа ще се състои пресконференция на спектакъла \"Плаващи картини сред водата\", който ще представи  танцов спектакъл с емблематични творби на Владимир Димитров – Майстора във водата на Гребна база. В пресконференцията ще се включи организаторът на проекта Евгени Серафимов. \r\n*** \r\nОт 12.00 часа в клуба на БТА ще се проведе пресконференция за началото на Проект „Програми за превенция и преодоляване на домашното насилие и мониторинг по приложението на ЗЗДН“.  \r\n*** \r\nОт 13.30 часа в сградата на АМТИИ на ул. „4-ти януари“ № 4 (до Балабановата къща в Стария град) ще се проведе творческа работилница „Анатомия на копривата“. \r\n*** \r\nОт 14.00 часа в Народна библиотека „Иван Вазов“ ще се проведе кръгла маса на тема „Изкуството на превода“. От 16.00 часа ще се проведе дискусия на тема „Прозата на европейския декаданс“ с участието на преводачите, литературния критик проф. Милена Кирова и съставителя на поредицата Тодорка Минева.  \r\n*** \r\nОт 16.00 часа в Аудитория II на Агрономически факултет на Аграрен университет – Пловдив ще бъде представен годишният отчет на Фонд „Научни изследвания“ за 2018 г. и Годишна оперативна програма за 2019 г. \r\n*** \r\nОт 19.00 часа в Драматичен театър „Н.О. Масалитинов“ (Камерна зала) издателство „Жанет 45“ ще отбележи 30-годишен юбилей с Вечер на Божана Апостолова и книгите „Сама и обща – 75 стихотворения“ и „Завръщането на визона“. \r\n*** \r\nОт 11.00 часа в залата на Общинския съвет ще се проведе среща част от кампанията „Не Сте Сами“. \r\n*** \r\nОт 10.00 часа в областна администрация ще се проведе заседание на Областния кризисен щаб, във връзка с дъждовете и нивото на река Дунав. \r\n*** \r\nОт 10.30 часа в Залата на Община Сухиндол ще се информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 11.00 часа в зала „Май“, Младежки дом-Сливен организира среща-дискусия със зам.-министъра на младежта и спорта Николай Павлов. \r\n*** \r\nОт 21.30 часа Bedroom beach club, „Слънчев бряг“ АД ще отбележи откриването на 60-ти юбилеен сезон в най-големия курорт у нас със събитие, на което ще посрещне специалния си гост Лили Иванова. \r\n*** \r\nОт 11.00 часа в зала 247 в сградата на Община Смолян ще се проведе встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия с програма „Земята е нашия дом“: „Резервати“. \r\n*** \r\nОт 10.00, 11.30 и 12.30 часа в двора на Старозагорската митрополия ще се проведат музикалните спектакли „До, Ре, Ми в пелени“, „Пеперудена магия“ и „Музичко в света на музиката“ съвместно с Държавна опера-Стара Загора. \r\n*** \r\nОт 18.00 часа в Регионална библиотека „Захарий Княжески“ ще бъде представена изложбата „ \r\n„Владигеров в европейския музикален калейдоскоп на ХХ век. Посоки, връзки, отражения”. \r\n*** \r\nОт 19.00 часа в Регионална библиотека „Захарий Княжески“ ще започне празничен концерт с участието на дует „Березка“, Антонио Дачовски, ВС „Розов свят, ДМФ „Звездопад и др. Събитието е част от седмицата на руския език, наука и култура. \r\n*** \r\nОт 10.30 часа в зала 304 на общината ще се проведе заседание на Постоянната комисия„Икономическа политика, общинска собственост и контрол по сделките с общинско имущество”.  \r\n*** \r\nОт 15.30 часа в зала 304 на общината ще се проведе заседание на Постоянната комисия „Екология и селско стопанство”.  \r\n*** \r\nОт 17.30 часа в Регионална библиотека „Стилиян Чилингиров“ ще гостува Веселина Иванова, която ще представи стихосбирката си „Понякога боли от тишина”.", "date": "2019.06.12", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2019/06/12/2668890/vodeshti-balgarski-istoritsi-vazraziha-sreshtu-predlozhenieto-na-severna-makedoniya-za-obshto-chestvane-na-gotse-delchev-na-7-oktomvri-obzor.html", "text": "Във понеделник се проведе първото заседание на Съвместната междуправителствена комисия на България и Северна Македония, създадена съгласно Договора за приятелство, добросъседство и сътрудничество между двете държави. Макар и страните да отчетоха напредък в сферата на икономиката и транспорта, крайъгълният камък в отношенията на България и Северна Македония остана общата история. Причината бе предложението от македонска страна за съвместно честване на паметта на Гоце Делчев на 7 октомври, когато костите му са предадени от комунистическата власт у нас на югозападната ни съседка.  \r\nПо този повод „Фокус“ се обърна към водещи историци за позицията им от гледна точка на историческата истина. Всички те се обединиха срещу предложението на Северна Македония за общо честване на Гоце Делчев. Повечето от тях го определиха като провокация, а някои дори използваха по-силни думи. Общо и категорично бе становището на историците за българския произход на Гоце Делчев.  \r\nИсторикът и преподавател във Великотърновския университет „Св. св. Кирил и Методий“ проф. Пламен Павлов подчерта, че предложението за общо честване на Гоце Делчев на 7 октомври е обидно, абсурдно и позорящо светлата памет на героя. „Аз го приемам не само като една стандартна провокация, на каквито сме се нагледали и наслушали последните повече от 50 години, но и като нещо изключително обидно. Апелирам към колегите от българската част на комисията в никакъв случай да не правят компромиси с историята“, заяви той. Проф. Пламен Павлов приветства позицията на вицепремиера и министър на външните работи Екатерина Захариева. Според него тя точно и категорично е заявила, че не само историците, но и никой българин няма да се съгласи върху подобно ругателство върху историята и върху една такава светла българска личност, каквато е Гоце Делчев. \"Очевидно в Македония и то хора от интелигенцията и по-млади колеги не само, че не са се отърсили от „черната магия“ на македонизма, а продължават да бъдат нейни проводници. И то на такова междудържавно равнище при един ясен, категоричен договор за добросъседство и приятелство“, коментира проф. Павлов. Според него въпросът с произхода на Гоце Делчев не стои и никога не е стоял на дневен ред, защото самият Делчев нееднократно подчертава, че е българин. \r\nАкад. Георги Марков определи предложението за съвместно честване на Гоце Делчев за 7 октомври като наглост и провокация. „Не може те да се подиграват с нас, предлагайки датата 7 октомври 1946 г., когато костите на Гоце Делчев бяха предадени на скопските титовисти от Георги Димитров и управляващата комунистическа партия. Това е една гавра. Заветът е костите на Гоце Делчев да бъдат погребани в свободна Македония. Македония не беше свободна нито след Първата, нито след Втората световна война“, каза акад. Марков. Според него кражбата на българска история се прави от югозападната ни съседка от времето на Тито. Според него трябва да се заяви, че историята е такава, каквато е. Акад. Марков също изтъкна българския произход на Гоце Делчев и подчерта, че има обнародвани писма на Гоце Делчев, в които той се изповядва като българин от Кукуш. „Може ли посмъртно в името на създаването на така наречената македонска нация ние да се съгласим да го правим македонец. Същото е да се съгласим, че е учил случайно в българската гимназия в Солун, във военното училище пак попаднал случайно. След това бил екзархийски учител. Много случайности станаха“, коментира акад. Марков. Той призова, че е крайно време в Скопие да проумеят, че в името на бъдещето не можем да приспособим историята.  \r\nПроф. Светлозар Елдъров от Института за балканистика при БАН също определи като провокация предложението на Северна Македония 7 октомври да е дата на общото честване на Гоце Делчев. Той изтъкна, че датата е свързана с най-голямото морално, идеологическо и политическо падение на БКП. Проф. Елдъров обърна внимание, че на същата дата през 1946 г. тя е предала костите на Гоце Делчев на Скопие, а заедно с него неговата кауза, целия архив и музейни сбирки на Македонския научен институт. Според него по този начин тогавашната власт символично е предала и македонските българи и тяхната борба за национално освобождение и обединение. Историкът изтъкна, че прескачането в прегледа на Комисията от Античността до Гоце Делчев е опит да се прикрие катастрофата с подписването от България на Договора за добросъседство и приятелство. „Сравнявайки го с Преспанския договор, който Гърция сключи с държавата Република Македония, нашият договор изглежда като ученическо съчинение. В историческата колегия тлее истинско брожение, защото никой не беше консултиран от историците, които сме се занимавали през годините с проблемите на Македония, с македонския въпрос, с националноосвободителните борби на Македония. Познавам колегите, които са работили и трябва да кажа, че голяма част от нашите представители от тази експертна мултидисциплинарна комисия по образователни и исторически въпроси нямат компетентност по основните теми, които изпъкват в споровете между двете страни“, каза професорът.  \r\nИсторикът от Югозападния университет „Неофит Рилски“ доц. Валентин Китанов изрази умерена позиция. Според него дори да не е с цел провокация идеята за съвместно честване на паметта на Гоце Делчев на 7 октомври не говори добре за македонската страна. „Трябва да знаем истинските мотиви от македонската страна. Защо точно тази дата 7 октомври е предложена, когато костите на Гоце Делчев са пренесени в Скопие. Дали това е някакъв опит да се търси нещо, което да обединява по някакъв начин личността или това наистина е провокация, направена с ясната цел, че България няма да приеме това предложение“, коментира доц. Китанов. Той обясни, че много често в политиката се правят точно такива стъпки, които много добре могат да прогнозират стъпката на отсрещната страна. По думите повод за подобна крачка от македонска страна може да бъде желанието на съседката ни да стовари вината върху страната ни, в случай че не получи дата за преговори за присъединяване към ЕС и трябва да се търси някаква външна причина за това. „Ако това е направено с ясното съзнание, че не е провокация и е разбирано като някаква обща дата, също не говори добре за македонската страна, тъй като това означава, че липсва все още една категорична, историческа, обективна оценка и преоценка на тоталитарното минало в тази държава“, каза доц. Китанов. Според него въпросът е особен, защото българското общество окончателно е създало свои представи и оценка за така наречения тоталитарен период от развитието на държавата, но такава оценка в Македония не е направена. Доц. Китанов обаче бе категоричен, че опитите и упорството от македонска страна да се твърди, че Гоце Делчев не е българин, са обречени на неуспех.  \r\nДеница КИТАНОВА", "date": "2019.06.12", "title": "Водещи български историци възразиха срещу предложението на Северна Македония за общо честване на Гоце Делчев на 7 октомври (ОБЗОР)"}
{"url": "http://www.focus-news.net/news/2019/06/12/2668889/ovladyana-e-situatsiyata-v-obshtina-strazhitsa-sled-kato-dva-yazovira-prelyaha-obzor.html", "text": "Община Стражица обяви бедствено положение заради два прелели язовира – единият край село Нова Върбовка- „Зеленчуков дол“, другият - „Чешме дере“ до село Камен. Стената на първия бе отнесена през нощта от поройните дъждове. Язовирната стена е дълга към 200 м, висока е 8 метра. Според ДАМТН най- вероятно причината за скъсването на стената са обилните валежи. Кметът на село Нова Върбовка Тодор Илиев обясни, че има залети посеви, но няма опасност за населението, тъй като населеното място се намира над водоема.  \r\nОбластният управител проф. д-р Любомира Попова пристигна на място още преди полунощ в понеделник. Заедно с директора на РД ПБЗН комисар Красимир Кръстев и представители на ДАМТН те са огледали пораженията причинени от обилния валеж, който е бил над 100 л/ кв. м за по-малко от 30 мин. На мястото бе и зам.-председателят на Агенцията за метеорологичен и технически надзор ген. Кирил Войнов, както и кметовете на засегнатите населени места.  \r\nПо-късно язовир „Чешме дере“ преля и наводни няколко къщи и училището в село Камен. Кметът на селото Димчо Димов заяви, че за около три часа са паднали около 120 л/кв.м. Ситуацията към момента е овладяна и няма опасност за населението. Язовирът е бил с обем 40 хил. кубични метра, но след източването му нивото бърза се е понижило.  \r\nЯзовирите „Зеленчуков дол“ край село Нова Върбовка и „Чешме дере“ край село Камен са общинска собственост и имат наематели. Те са били проверени по график, съгласно заповед на областния управител. Изготвени са констативни протоколи и са дадени предписания по осъществявани на безопасната техническа експлоатация и на двата язовира. Учениците в село Камен са във ваканция, докато продължава отводняването на избените помещения и котелното отделение. От Областна дирекция „Земеделие“ във Велико Търново вече са започнали огледи в засегнатите села, за да се подготви процедура за обезщетение на пострадалите земеделци. \r\nСитуацията в селата Нова Върбовка и Камен е овладяна.", "date": "2019.06.12", "title": "Овладяна е ситуацията в Община Стражица след като два язовира преляха (ОБЗОР)"}
{"url": "http://www.focus-news.net/news/2019/06/12/2668891/sputnik-sarbiya-poslanie-predi-sreshtata-na-varha-v-parizh-i-germaniya-e-za-premahvaneto-na-yunmik.html", "text": "Мисията ЮНМИК смята, че докато тя съществува, статутът на Косово се определя от Резолюция 1244 - следователно тя не е държава. Не за първи път Прищина търси оттеглянето на мисията на ЮНМИК от Косово но за първи път публично, в Съвета за сигурност на ООН, Германия подкрепи това предложение, пише сръбската редакция на руското радио  „Спутник“ . \r\nИменно, след като Вльора Читаку, посланикът на Косово в Америка, заяви, че „Косово е постигнало значителен напредък за двадесет години и че не е разумно ЮНМИК да остане в Косово“, се изказа и представителят на Германия в ООН Юрген Шулц: „Берлин смята, че мандатът на ЮНМИК трябва да бъде преразгледан“. \r\nПрофесор Душан Челич от Университета в Косовска Митровица не е изненадан от искането на Прищина, а от поведението на Германия. \r\n„Ново е, че Германия подкрепи това в Съвета за сигурност на ООН, но не е ново тя да има същото или подобно мнение като на „западните съюзници“ - Америка, Великобритания и Франция, които също смятат, че ЮНМИК няма място в Косово и Метохия“, казва Д-р Челич. \r\nСъбеседникът на „Спутник“ смята, че на този ход на Германия не бива да се обръща много внимание, особено след като миналите събития показаха колко е необходим ЮНМИК и че е много важно да съществува в Косово. Мнението на Берлин също се разглежда като възможна провокация. \r\n„Преди всичко тълкувам това като част от натиска върху Белград по отношение на продължаването на диалога с Прищина и по отношение на подготовката за тази Парижка среща на високо равнище. В известен смисъл Германия се яви в Съвета за сигурност на ООН като говорител на Франция и Америка“, отбелязва ученият. \r\nОт друга страна, д-р Челич припомня, че докато има гласове, че ЮНМИК трябва да бъде премахната, значи, че, макар и символично, присъствието на мисията показва, че „Косово не е държава“. \r\n„ЮНМИК смята, че докато съществува в Косово, статутът на Косово се определя от Резолюция 1244 - следователно Косово не е държава. Времето, когато някой се съгласи да напусне ЮНМИК, означава, че в пълния смисъл на думата Резолюция 1244 вече няма да бъде валидна. Ето защо ЮНМИК е „трън в очите“ на Прищина и западните сили, които разглеждат въпроса за статута на Косово като решен“, казва събеседникът на медията. \r\nВ Прищина ЮНМИК отдавна се смята за „ръка на руското влияние“ в Косово и инструмент, който служи на Русия да блокира подмяната на Резолюция 1244. \r\nПревод и редакция:", "date": "2019.06.12", "title": "„Спутник“ (Сърбия): Послание преди срещата на върха в Париж: И Германия е за премахването на ЮНМИК"}
{"url": "http://www.focus-news.net/news/2019/06/12/2668898/the-guardian-leybaristite-izlizat-s-dvupartiyna-initsiativa-za-blokirane-na-vazmozhnostta-brekzit-bez-sdelka-na-fona-na-izborite-za-nov-premier.html", "text": "Основната опозиционна Лейбъристка партия прави първата стъпка в смел двупартиен опит да се блокира възможността новият премиер на Великобритания да предизвика излизане на страната от Европейския съюз без сделка през октомври, пише британското левичарско издание  The Guardian . \r\nМинистърът за Брекзит в сянка Кейр Стармър хвърли ръкавиците на министрите от кабинета на Торите, включително Амбър Ръд и Филип Хамънд, казвайки, че те трябва да подкрепят опитите на лейбъристите, ако са сериозни за предотвратяване на излизането без сделка. \r\nАко бъде прието, предложението ще даде на депутатите контрол върху дневния ред на парламента на 25 юни. Същото предложение би могло потенциално да бъде използвано за иницииране на законодателство, с което да се попречи на Великобритания да напусне ЕС без сделка. \r\nПредложението, което лейбъристите ще представят по време на дебата в деня на опозицията в сряда, е подкрепено от бившия консервативен министър Оливър Лутвин и лидерите на шотландската национална партия, Плейд Чимру, либералдемократите и зелените. \r\nЗа разлика от обичайните дебати в деня на опозицията, ако бъде прието, предложението ще бъде задължително, но ще трябва да осигури подкрепата на повече консервативни депутати. \r\nПланът, който е строго пазена тайна, идва, докато няколко претенденти за лидерство в Консервативната партия, включително Борис Джонсън, който ще стартира кампанията си в сряда, подчертаха готовността си да приемат Брекзит без сделка. \r\nПодобен ход на лейбъристите през април мина с един глас разлика, след като 14 депутати на торите се разбунтуваха срещу партията.  \r\nПревод и редакция:", "date": "2019.06.12", "title": "The Guardian: Лейбъристите излизат с двупартийна инициатива за блокиране на възможността Брекзит без сделка  на фона на изборите за нов премиер"}
{"url": "http://www.focus-news.net/news/2019/06/12/2668901/pregled-na-mezhdunarodnite-novini-do-6-chasa-agentsiya-fokus.html", "text": "Председателят на косовския парламент Кадри Весели се срещна с българския си колега Цвета Караянчева по време на визитата си в София, предава прищинското издание  Gazeta Express. \r\nКакто съобщават от кабинета на Весели, двамата са обсъдили отношенията между двете страни и техните парламенти, както и намирането на начини за засилване на сътрудничеството. Косовският политик е казал на Караянчева, че двете държави трябва да интензифицират отношенията си, сега, когато отбелязват 10-тата годишнина от установяването на дипломатически връзки. „България е една от страните, които помогнаха на Косово във всички процеси след 1999 година. Тя е една от страните, които първи признаха независимостта на Косово през 1999 година. Сега, в рамките на ЕС, България продължава да подкрепя Косово“, е заявил председателят на парламента на най-младата балканска държава. \r\n*** Мисията ЮНМИК смята, че докато тя съществува, статутът на Косово се определя от Резолюция 1244 - следователно тя не е държава. Не за първи път Прищина търси оттеглянето на мисията на ЮНМИК от Косово но за първи път публично, в Съвета за сигурност на ООН, Германия подкрепи това предложение, пише сръбската редакция на руското радио  „Спутник“ . \r\nИменно, след като Вльора Читаку, посланикът на Косово в Америка, заяви, че „Косово е постигнало значителен напредък за двадесет години и че не е разумно ЮНМИК да остане в Косово“, се изказа и представителят на Германия в ООН Юрген Шулц: „Берлин смята, че мандатът на ЮНМИК трябва да бъде преразгледан“. \r\nПрофесор Душан Челич от Университета в Косовска Митровица не е изненадан от искането на Прищина, а от поведението на Германия. \r\n„Ново е, че Германия подкрепи това в Съвета за сигурност на ООН, но не е ново тя да има същото или подобно мнение като на „западните съюзници“ - Америка, Великобритания и Франция, които също смятат, че ЮНМИК няма място в Косово и Метохия“, казва Д-р Челич. \r\nСъбеседникът на „Спутник“ смята, че на този ход на Германия не бива да се обръща много внимание, особено след като миналите събития показаха колко е необходим ЮНМИК и че е много важно да съществува в Косово. Мнението на Берлин също се разглежда като възможна провокация. \r\n„Преди всичко тълкувам това като част от натиска върху Белград по отношение на продължаването на диалога с Прищина и по отношение на подготовката за тази Парижка среща на високо равнище. В известен смисъл Германия се яви в Съвета за сигурност на ООН като говорител на Франция и Америка“, отбелязва ученият. \r\nОт друга страна, д-р Челич припомня, че докато има гласове, че ЮНМИК трябва да бъде премахната, значи, че, макар и символично, присъствието на мисията показва, че „Косово не е държава“. \r\n„ЮНМИК смята, че докато съществува в Косово, статутът на Косово се определя от Резолюция 1244 - следователно Косово не е държава. Времето, когато някой се съгласи да напусне ЮНМИК, означава, че в пълния смисъл на думата Резолюция 1244 вече няма да бъде валидна. Ето защо ЮНМИК е „трън в очите“ на Прищина и западните сили, които разглеждат въпроса за статута на Косово като решен“, казва събеседникът на медията. \r\nВ Прищина ЮНМИК отдавна се смята за „ръка на руското влияние“ в Косово и инструмент, който служи на Русия да блокира подмяната на Резолюция 1244. \r\n*** Американският президент Доналд Тръмп и полският лидер Анджей Дуда ще обявят в сряда постигнатите споразумения относно военното сътрудничество между двете страни. Това съобщи във вторник представител на американската администрация от висок ранг. Той говори на специален телефонен брифинг за журналисти, който беше посветен на преговорите Тръмп-Дуда във Вашингтон в сряда, съобщава  ТАСС . \r\nИ двамата президенти ще излязат със „съществено изявление относно бъдещите отношения на двете страни във военната сфера“, каза представителят на администрацията. Той отказа да предостави подробности за това обявление. \r\nВ същото време, отговаряйки на въпроса на журналистите дали това изявление е в съответствие с Основополагащия акт за взаимоотношенията, сътрудничеството и сигурността между Руската федерация и НАТО, представителят на изпълнителната власт отговори: „Утрешното изявление ще изпълнява напълно ангажиментите, които поехме в рамките на НАТО“. „Искаме да подчертаем нашия ангажимент към сигурността на региона и да засилим американско-полското партньорство за сигурност в съответствие с целите и плановете на НАТО“, заяви говорител на американската администрация. \r\n„Отбелязваме, че това е част от план за взаимодействие на най-високо ниво с лидерите на Централна Европа, който изпълнява президентът Тръмп“, подчерта той. \r\nНие вярваме, че то [обявлението] ще разшири значително отношенията ни във военната сфера, както и ще укрепи структурата на отбраната и възпирането в Европа и нашите ангажименти към НАТО“, подчерта представителят на американското правителство.  Американският военен контингент  \r\nПолша се надява през тази година да започне реализацията на плана за увеличаване на американското военно присъствие в републиката, заяви в понеделник на брифинг началника на кабинета на полския лидер Кшищоф Щерски, информирайки за споразумението, което е разработено от полското Министерство на отбраната и Пентагона и сега трябва да бъде утвърдено на срещата на президентите на двете страни, планирано за 12 юни във Вашингтон. По неговите думи, след огласяването на волята на президентите, които ще приемат решение „за модел на присъствието“, ще започнат логистически и технически преговори, отнасящи се включително и за разполагане на войски и оръжия. „Тези решения ще бъдат приети през тази година и ние ще започнем да реализираме споразумението“, заяви Щерски. \r\nКакто поясни представителят на полския президент, договорът съдържа „обща политическа декларация“ за разширяване на американското военно присъствие в Полша и втора част с детайли. \r\nПолша и Съединените щати обсъждат увеличаване на американското военно присъствие на територията на Полша от есента на 2018 г., когато президентът Дуда бе първият, който говори за създаването на Форт Тръмп по време на посещението си във Вашингтон. \r\n***  Гръцкият парламент беше официално разпуснат във вторник вечерта преди националните избори, обявени от премиера Алексис Ципрас след опустошителното поражение на неговата партия на европейските избори миналия месец, пише порталът  Greek Reporter . \r\nУказът на президента Прокопис Павлопулос беше поставен пред главния вход на сградата на парламента. \r\nНа националните избори от 7 юли ще бъдат разпределени 300 мандата. Това ще бъдат първите национални избори в Гърция, в които ще се намали възрастта за гласуване до седемнадесет, вместо традиционните осемнадесет години. \r\nЦеремонията по встъпването в длъжност на новите народни представители ще бъде на 17 юли. \r\nВ понеделник Ципрас посети Павлопулос, за да го помоли официално да разпусне гръцкия парламент. \r\nВ дългогодишна традиция гръцките премиери посещават президента в президентския дворец в Атина и обикновено използват причина, свързана с националната сигурност или икономиката като политически претекст, за да приканят президента да разпусне парламента и да определи датата на следващите парламентарни избори. \r\nМинистър-председателят Ципрас заяви пред камерите, че след резултатите от европейските избори страната би могла да навлезе в дълга „предизборна фаза“, която можеше да постави гръцката икономика в опасност. Той помоли държавният глава да разпусне парламента по тази причина. \r\nПрезидентът Павлопулос официално прие искането на министър-председателя и издаде указ за разпускането на парламента късно във вторник. \r\n*** Русия съобщи във вторник, че планира да достави зенитно-ракетни системи (ЗРС) С-400 на Турция през юли, предава  Reuters . \r\nБританската агенция припомня, че в последно време Турция и САЩ са в публичен конфликт относно намерението на Анкара да придобие С-400, които, според Вашингтон, не са съвместими с трансатлантическите военни системи. \r\nВашингтон заплаши да извади Турция от програмата за изтребителите F-35, ако не се откаже от сделката с Москва и постави краен срок до 31 юли за това. Ако Анкара приеме доставката на руските системи, това ще предизвика санкции от САЩ, които могат да удължат икономическата рецесия на страната и да предизвикат преразглеждане на продължаващото 67 години членство на Турция в НАТО. \r\nВ отговор на приетата в понеделник резолюция на Палатата на представителите на САЩ, в която се осъжда придобиването на С-400 и се призовава за санкции, Турция заяви, че тя е неприемливо заплашителна. \r\nПо-късно във вторник в Москва помощникът на руския президент Юрий Ушаков каза пред репортери: „Споразуменията, постигнати между Русия и Турция, се изпълняват навреме в дадения контекст. Няма двустранни проблеми“. \r\nЗапитан дали ракетите \"земя-въздух\" ще бъдат доставени през юли, той каза: „Да, планираме да стане така“. \r\nКоментарите дойдоха дни след като ръководителят на руския държавен конгломерат Ростех Сергей Чемезов заяви, че Москва ще започне доставката на С-400 в Турция след два месеца. Турските власти заявиха, че доставката може да се извърши още през юни. \r\nРезолюцията на САЩ, изготвена през май и озаглавена „Изразяване на загриженост за алианса Съединените щати — Турция“, бе одобрена в Конгреса в понеделник. \r\nВ отговор на това, външното министерство на Турция съобщи във вторник, че външната политика и съдебната система са подложени на \"несправедливи\" и \"неоснователни\" твърдения в резолюцията. \r\n***  Белград разчита на помощта на Русия и Китай за закупуване на оръжия за отбрана в случай на голям военен конфликт на Балканите, който Сърбия прави всичко възможно да избегне, заяви министърът на отбраната на страната Александър Вулин, цитиран от сръбската редакция на руското радио  „Спутник“ . \r\nПо думите на Вулин, Сърбия често получава критики за това, че купува много оръжия. \r\n„Ние сме военно неутрална страна. Ако се стигне до конфликт и инцидент, а както знаете никой не може да каже, че на Балканите няма да има конфликт, никой не ще може да ни помогне. Вярваме в помощта на Русия и разчитаме на помощта на Русия, Китай и другите наши приятели... Разбира се, винаги очакваме и разчитаме на помощта на нашия приятел - Русия. Но същевременно ние винаги правим всичко възможно да не влезем в конфликт. Знаете, около нас, всички страни са въоръжени“, каза Вулин в интервю за списание „Международен живот“. \r\n„Трябва да бъдем силни, поради което военно-техническата помощ на Русия е много важна. Нуждаем се от мир. Но за да може мирът да надделее, трябва да сме готови за всичко. Както казват сърбите: за да постигнем мир, за да сме свободни, ще направим абсолютно всичко“, добави той. \r\nСръбският министър заяви, че е разочарован от реакцията на КФОР на последната провокация в Косово. \r\n„Първо, те въобще не ни предупредиха, че ще бъде проведена тази операция. Когато най-накрая влязохме в конткат с КФОР, който не ни потърси, те ни казаха, че това е полицейска акция, която въобще не ги засяга“, обясни Вулин. \r\nПо неговите думи, особено разочароващи е било това, че КФОР е излъгал и след това е съобщил, че е известил Белград за операцията в Косово. \r\n***  Сондажните дейности в региона на Източното Средиземно море ще продължат и ще бъдат предприети правни и политически мерки със съответните министерства за предотвратяване на намесата на трета страна, която игнорира международния суверенитет на Турция, заяви турският министър на енергетиката и природните ресурси, пише електронното издание на турския ежедневник  Yeni Safak . \r\nМинистърът на енергетиката и природните ресурси на Турция Фатих Донмез заяви в изявление, че Анкара няма да допусне никакви нарушения на правата на т.нар. Турска република Северен Кипър (ТРСК) и на турците киприоти. \r\n„Ще продължим усилията си за постигане на регионален мир чрез справедливо разпределение на богатствата на остров Кипър и Средиземноморието“, каза Донмез и добави: „Нашите обширни и дългосрочни дейности по проучване и сондиране в региона ще продължат, както е планирано, без отстъпки от нашите законни права върху лицензионните зони“. \r\n„Сондажният кораб „Явуз“ също ще започне операции в региона, когато бъдат завършени подготвителните работи“, подчерта министърът. \r\nДонмез заяви, че отношението на кипърската гръцка администрация няма правно основание. \"Нашите дейности в лицензирани и законни области ще продължат без забавяне, независимо от изявленията на кипърските гърци и заплахите за т. нар. заповеди за арест на екипажа на „Фатих“. \r\n„Турция никога не се поддава на заплахи и никога няма да го направи“, добави енергийният министър. \r\n„Плаващият под турски фалг сондажен кораб „Фатих“ стартира офшорните си сондажни операции на 3 май в район, разположен на 75 километра (42 морски мили) от западния бряг на остров Кипър. Районът попада изцяло в турския континентален шелф, регистриран в ООН, и за него има разрешителни, издадени от турското правителство през предходните години на Турската петролна компания“, отбелязва вестникът. \r\n***  Брюксел няма да преговаря за нова сделка за Брекзит независимо от това кой ще наследи Тереза Мей като премиер на Великобритания, заяви Жан-Клод Юнкер, цитиран от консервативното британско издание  The Telegraph , което намира в това изказване намек за предстоящо излизане на Великобритания от Европейския съюз без споразумение. \r\nВестникът посочва, че всички кандидати за поста председател на Консервативната партия обещават да опитат да предоговорят сделката за Брекзит със Съюза, която включва резервен план за ирландската граница. Фаворитът, Борис Джонсън, увери, че Обединеното кралство ще излезе от ЕС без сделка, освен ако договорът не бъде предоговорен преди крайния срок на 31 октомври. \r\n„Няма да има преговори“, заяви председателят на Европейската комисия на мероприятие в Брюксел. \r\n„Това не е договор между Тереза Мей и Юнкер, това е договор между институции“, констатира той. \r\n***  Основната опозиционна Лейбъристка партия прави първата стъпка в смел двупартиен опит да се блокира възможността новият премиер на Великобритания да предизвика излизане на страната от Европейския съюз без сделка през октомври, пише британското левичарско издание  The Guardian . \r\nМинистърът за Брекзит в сянка Кейр Стармър хвърли ръкавиците на министрите от кабинета на Торите, включително Амбър Ръд и Филип Хамънд, казвайки, че те трябва да подкрепят опитите на лейбъристите, ако са сериозни за предотвратяване на излизането без сделка. \r\nАко бъде прието, предложението ще даде на депутатите контрол върху дневния ред на парламента на 25 юни. Същото предложение би могло потенциално да бъде използвано за иницииране на законодателство, с което да се попречи на Великобритания да напусне ЕС без сделка. \r\nПредложението, което лейбъристите ще представят по време на дебата в деня на опозицията в сряда, е подкрепено от бившия консервативен министър Оливър Лутвин и лидерите на шотландската национална партия, Плейд Чимру, либералдемократите и зелените. \r\nЗа разлика от обичайните дебати в деня на опозицията, ако бъде прието, предложението ще бъде задължително, но ще трябва да осигури подкрепата на повече консервативни депутати. \r\nПланът, който е строго пазена тайна, идва, докато няколко претенденти за лидерство в Консервативната партия, включително Борис Джонсън, който ще стартира кампанията си в сряда, подчертаха готовността си да приемат Брекзит без сделка. \r\nПодобен ход на лейбъристите през април мина с един глас разлика, след като 14 депутати на торите се разбунтуваха срещу партията. \r\n***  На изслушване в Хага представителят на Украйна Елена Зеркал поиска разрешение Украйна да добива газ в Черно море, предава  РИА Новости . \r\nПо нейните думи, Москва е лишила Киев от достъп до петрола и газта в Черно море, а сама е добила в тази акватория „повече от 9 милиарда куб. м. природен газ“ от пролетта на 2014 година. \r\n„Междувременно нашето правителство се опитва да обезпечи енергийната си самостоятелност, развивайки вътрешния добив на природен газ. Нужният обем – от 5 до 6 млрд. куб. м. в година – може да бъде покрит от нашите ресурси в Черно море“, заяви тя. \r\nОсвен това украинската страна отхвърли възраженията на Русия за юрисдикцията на Международния съд. Както заяви Зеркал, Керченският пролив е международен, а украинският суверенитет над Крим не подлежи на съмнение. \r\nНа 10-14 юни в Хага се провеждат изслушвания в рамките на производствата, предприети от Украйна срещу Русия през 2016 г. въз основа на Конвенцията на ООН по морско право. \r\nКонкретно, искът се касае до правата на Киев над минералните и живите ресурси на Черно и Азовско морета, корабоплаването в Керченския пролив, защитата на околната морска среда и подводното културно наследство. Украйна иска да се прекратят нарушенията на правата й и да се компенсират загубите й. \r\nВ понеделник посланикът на руското външно министерство за специални поръчения Дмитрий Лобач заяви на изслушване в Хага, че твърденията на Киев са несъстоятелни и трябва да бъдат отхвърлени, защото са извън юрисдикцията на международния арбитраж. Той подчерта, че трибуналът няма право да разглежда въпроси на териториалната принадлежност на сушата, включително на Кримския полуостров. \r\nВ руското МВнР също смятат, че Украйна се е обърнала към арбитража не за да разреши спора за тълкуването и прилагането на конвенцията по морското право, а с надеждата да получи „юридическо“ признание на своя „суверенитет над Крим“. \r\n***", "date": "2019.06.12", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2019/06/12/2668897/tass-v-sryada-prezidentite-na-sasht-i-polsha-shte-napravyat-obyavlenie-otnosno-voennoto-satrudnichestvo-mezhdu-stranite.html", "text": "Американският президент Доналд Тръмп и полският лидер Анджей Дуда ще обявят в сряда постигнатите споразумения относно военното сътрудничество между двете страни. Това съобщи във вторник представител на американската администрация от висок ранг. Той говори на специален телефонен брифинг за журналисти, който беше посветен на преговорите Тръмп-Дуда във Вашингтон в сряда, съобщава  ТАСС . \r\nИ двамата президенти ще излязат със „съществено изявление относно бъдещите отношения на двете страни във военната сфера“, каза представителят на администрацията. Той отказа да предостави подробности за това обявление. \r\nВ същото време, отговаряйки на въпроса на журналистите дали това изявление е в съответствие с Основополагащия акт за взаимоотношенията, сътрудничеството и сигурността между Руската федерация и НАТО, представителят на изпълнителната власт отговори: „Утрешното изявление ще изпълнява напълно ангажиментите, които поехме в рамките на НАТО“. „Искаме да подчертаем нашия ангажимент към сигурността на региона и да засилим американско-полското партньорство за сигурност в съответствие с целите и плановете на НАТО“, заяви говорител на американската администрация. \r\n„Отбелязваме, че това е част от план за взаимодействие на най-високо ниво с лидерите на Централна Европа, който изпълнява президентът Тръмп“, подчерта той. \r\nНие вярваме, че то [обявлението] ще разшири значително отношенията ни във военната сфера, както и ще укрепи структурата на отбраната и възпирането в Европа и нашите ангажименти към НАТО“, подчерта представителят на американското правителство.  Американският военен контингент  \r\nПолша се надява през тази година да започне реализацията на плана за увеличаване на американското военно присъствие в републиката, заяви в понеделник на брифинг началника на кабинета на полския лидер Кшищоф Щерски, информирайки за споразумението, което е разработено от полското Министерство на отбраната и Пентагона и сега трябва да бъде утвърдено на срещата на президентите на двете страни, планирано за 12 юни във Вашингтон. По неговите думи, след огласяването на волята на президентите, които ще приемат решение „за модел на присъствието“, ще започнат логистически и технически преговори, отнасящи се включително и за разполагане на войски и оръжия. „Тези решения ще бъдат приети през тази година и ние ще започнем да реализираме споразумението“, заяви Щерски. \r\nКакто поясни представителят на полския президент, договорът съдържа „обща политическа декларация“ за разширяване на американското военно присъствие в Полша и втора част с детайли. \r\nПолша и Съединените щати обсъждат увеличаване на американското военно присъствие на територията на Полша от есента на 2018 г., когато президентът Дуда бе първият, който говори за създаването на Форт Тръмп по време на посещението си във Вашингтон. \r\nПревод и редакция:", "date": "2019.06.12", "title": "ТАСС: В сряда президентите на САЩ и Полша ще направят обявление относно военното сътрудничество между страните"}
{"url": "http://www.focus-news.net/news/2019/06/12/2668902/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata-feribotat-oryahovo-prevozva-samo-tovarni-avtomobili.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На граница на със Северна Македония на ГКПП \"Златарево\" е възстановено преминаването на товарни автомобили и в двете посоки.  \r\nФериботът \"Оряхово - Бекет\" превозва само товарни автомобили.", "date": "2019.06.12", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната, фериботът \"Оряхово\" превозва само товарни автомобили"}
{"url": "http://www.focus-news.net/news/2019/06/12/2668895/greek-reporter-gratskiyat-prezident-ofitsialno-razpusna-parlamenta-predi-izborite-na-7-yuli.html", "text": "Гръцкият парламент беше официално разпуснат във вторник вечерта преди националните избори, обявени от премиера Алексис Ципрас след опустошителното поражение на неговата партия на европейските избори миналия месец, пише порталът  Greek Reporter . \r\nУказът на президента Прокопис Павлопулос беше поставен пред главния вход на сградата на парламента. \r\nНа националните избори от 7 юли ще бъдат разпределени 300 мандата. Това ще бъдат първите национални избори в Гърция, в които ще се намали възрастта за гласуване до седемнадесет, вместо традиционните осемнадесет години. \r\nЦеремонията по встъпването в длъжност на новите народни представители ще бъде на 17 юли. \r\nВ понеделник Ципрас посети Павлопулос, за да го помоли официално да разпусне гръцкия парламент. \r\nВ дългогодишна традиция гръцките премиери посещават президента в президентския дворец в Атина и обикновено използват причина, свързана с националната сигурност или икономиката като политически претекст, за да приканят президента да разпусне парламента и да определи датата на следващите парламентарни избори. \r\nМинистър-председателят Ципрас заяви пред камерите, че след резултатите от европейските избори страната би могла да навлезе в дълга „предизборна фаза“, която можеше да постави гръцката икономика в опасност. Той помоли държавният глава да разпусне парламента по тази причина. \r\nПрезидентът Павлопулос официално прие искането на министър-председателя и издаде указ за разпускането на парламента късно във вторник. \r\nПревод и редакция:", "date": "2019.06.12", "title": "Greek Reporter: Гръцкият президент официално разпусна парламента преди изборите на 7 юли"}
{"url": "http://www.focus-news.net/news/2019/06/12/2668904/predstoyashti-sabitiya-v-stranata-za-11-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа на „Дондуков 2“ президентът Румен Радев ще открие кръгла маса на тема „Предстоящ избор на главен прокурор – критерии  и обществени очаквания“.  \r\n*** \r\nОт 09.00 часа ще започне седмичното заседание на Министерския съвет. \r\n*** \r\nОт 09.30 часа в зала „Средец“ на „София Хотел Балкан“ министърът на образованието и науката Красимир Вълчев и посланикът на Швейцария Мюриел Берсе Коен ще открият заключителната конференция на българо-швейцарския проект ДОМИНО  на тема „Дуалното образование – път на възможностите“.   \r\n*** \r\nОт 09.30 часа в Зала 8 на НДК, Министерството на културата организира втора обществена дискусия за изработването на окончателен проект на Стратегия за развитие на културата 2019-2029 г. в областите „Международно сътрудничество“, „Аудиовизия”, „Култура и образование“ и „Кино и филмопроизводство”. \r\n*** \r\nВ 12.00 часа министърът на отбраната Красимир Каракачанов и началникът на отбраната генерал Андрей Боцев ще наблюдават тактическите занятия на военнослужещите от състава на многонационален батальон в рамките на националното учение с международно участие „Ответен удар – 2019 г.“.  \r\n*** \r\nОт 11.00 часа в Дирекция „Жандармерия“ ще се състои церемония за връчване на ключовете на нови автомобили на областните дирекции на МВР и на жандармерийските подразделения в страната.  \r\n*** \r\nОт 09.00 часа в зала „Мусала“ на хотел „Хилтън“ ще бъде открито шестото издание на  Финансов Форум Иновации. \r\n*** \r\nОт 09.00 часа в зала „София“ на хотел „Маринела“ ще се проведе конференцията „Business lady excellence”. От 19.30 часа ще се проведе и осмото издание на Годишните награди на списание и клуб Business Lady. \r\n*** \r\nОт 09.30 часа 31-ви състав на Софийски градски съд ще заседава по делото срещу квесторите на КТБ Елена Костадинчев и Станислав Лютов, обвинени в безстопанственост в особено големи размери (чл. 219, ал. 4). \r\n*** \r\nОт 09.30 часа 21-ви състав на Специализирания наказателен съд ще заседава по делото срещу Кирил Г., на когото е повдигнато обвинение за образуване и ръководене на организирана престъпна група. \r\n*** \r\nОт 10.00 часа в зала „Триадица 1” на „Гранд Хотел София“ ще се проведе международна конференция на тема „Интеграционна политика – механизъм за координация и добро прилагане”. \r\n*** \r\nОт 10.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Здравко Н. и Кристиан П., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 4-ти състав на Софийски градски съд ще заседава по делото срещу срещу Валентин Димитров (чл. 253 от НК). \r\n*** \r\nОт 10.30 часа 21-ви състав на Специализирания наказателен съд ще заседава по делото срещу Красимир П. Венцислав С. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа на Женския пазар ще се проведе брифинг. Николай Стойнев, председател на Комисията за икономика и собственост към Столичен общински съвет ще представи перспективите за развитие на столичните пазари. Драгомир Димитров, изпълнителен директор на Пазари Възраждане ЕАД, общинското дружество, което стопанисва Женски пазар ще представи информация за извършените последни ремонти. \r\n*** \r\nОт 11.00 часа в аулата на Националния център по трансфузионна хематология ще бъде открита 59-та Национална конференция по трансфузионна хематология. От 12.00 часа Националният център по трансфузионна хематология и Българският Червен кръст на тържествена церемония ще наградят с почетен плакет „Заслужен кръводарител“ дългогодишни кръводарители от цялата страна. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Любомир В., Иван Т. и Йордан Б., на които са повдигнати обвинения за участие в ръководството на престъпна организация или група. \r\n*** \r\nОт 13.00 часа в Аулата на Софийския университет ще се проведе пресконференция, организирана от Български икономически форум. Събитието е заключително по международния проект “i3” – Образование за идеи, изобретения и иновации за предприемачество“, финансиран по програма ИНТЕРРЕГ на ЕС „Балкани – Средиземно море“. \r\n*** \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия към ВСС. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Дико Б., Станка С. и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа в Аулата на Алма матер ще бъде открит Международен панаир и конференция на идеи и иновации.  \r\n*** \r\nОт 14.00 часа в зала „Проф. Марин Дринов” – БАН (ул. „15 ноември” 1) ще бъдат представени дейността, постиженията и инициативите на Института за исторически изследвания.  Събитието е в рамките на  кампанията „БАН представя своите институти“ и е част от честванията на 150-годишнината на Българската академия на науките.  \r\n*** \r\nОт 14.00 часа 19-и състав на Специализирания наказателен съд ще заседава по делото срещу Борис Б., Симеон С. и др., на които са повдигнати обвинения за участие в ръководството на престъпна организация или група. \r\n*** \r\nОт 15.30 часа ще се проведе пленум на съдиите от Върховния административен съд. Той се свиква във връзка с постъпила жалба от Десислава Иванчева против законността на избора на евродепутати. \r\n*** \r\nОт 18.00 часа в Галерия „One Monev“ ще бъде открита изложба на студенти от магистърска програма „Дигитални изкуства“ в Националната художествена академия. \r\n*** \r\nОт 18.00 часа в зала „Проф. Васил Геров“ Национален дарителски фонд „13 века България“, ще бъде открита изложбата „Обиколка на света за 270 дни“ на аржентинската художничка Стела Сиди и прожектиран едноименният документален филм. На събитието ще бъде представена и книгата „Лекар“ на почитания доктор от български произход Хорхе Мичофф. Културните прояви са по инициатива на вицепрезидента Илияна Йотова.  \r\n*** \r\nОт 18.30 часа в Клуб 1 ще бъде представена книгата „Дарът“ на Невена Митрополитска. \r\n*** \r\nОт 18.30 часа в кино „Люмиер Лидл” Народно читалище „Г.С. Раковски 1927” ще представи Годишен концерт  на балетна и танцова школа „Бусер”. \r\n*** \r\nОт 19.00 часа в пространството „Кооператива“, съвместно с платформата за късометражно кино NO BLINK, ще се прожектират три късометражни български филма, като завършек на турнето КИНОlove 2019.   \r\n*** \r\nОт 19.00 до 19.30 часа в жк. „Дианабад“ ще се проведе протест, част от кампанията „За чиста и уредена София 2019“. \r\n*** \r\nОт 20.00 часа в хотел „Маринела“ ще се проведе осмото издание на Годишните награди на списание и клуб Business Lady. \r\n*** \r\nОт 19.00 часа в тържествената зала на Читалище „Никола Вапцаров“ Нов театър НДК ще представи постановката „Антихрист“ по Емилиян Станев. Събитието е част от програмата на Летните театрални празници „На публиката с любов“. \r\n*** \r\nОт 10.00 часа в зала №5 на Общината ще се проведе пресконференция по проект „Интегрирани действия за съвместна координация и преодоляване на рисковете от наводнения в трансграничния район – Floodguard”. \r\n*** \r\nОт 09.00 часа представители на местни власти и професионалисти в областта на статистиката от осем държави в Дунавския регион ще представят резултатите по проекта YOUMIG в Експоцентър „Флора“. \r\n*** \r\nОт 17.00 часа в градината на хотел Helena Sands ще се проведе Медиа брифинг „Слънчев бряг посреща 60 години“. \r\n*** \r\nОт 17.30 часа в Регионалната библиотека „Пенчо Славейков“ ще бъде представена документална изложба, посветена на 130 години от основаването на  Ловно-рибарско дружество – Варна. \r\n*** \r\nОт 18.00 часа в Пленарна зала на Община Варна ще бъде представена книгата „130 години Ловно-рибарско дружество – Варна“ с автор Борислав Дряновски. \r\n*** \r\nОт 16.45 часа на посещение в Община Варна ще бъде извънредният и пълномощен посланик на Кралство Дания Н. Пр. Сьорен Якобсен. Изявления за медиите са предвидени след срещата. \r\n*** \r\nОт 11.00 часа в Детска градина „Пролет“ ще се проведе кампанията „Да четем заедно“. \r\n*** \r\nОт 12.00 часа в парк „Ксилифор“ ще се проведе откриването на Младежката скулптурна колония.  \r\n*** \r\nОт 17.30 часа в Регионална библиотека „Петко Р. Славейков“ ще се проведе представяне на био-библиографския справочник „Литературно Търново: Търновски писатели от Свети Теодосий Търновски до наши дни“ на ИК „Огледало“.  \r\n*** \r\nОт 17.30 часа в  Изложбени зали „Рафаел Михайлов“ ще се проведе оперен рецитал „Розалия и приятели“, концерт на магистър от специалност „Педагогика на обучението по музика“ с преподавател Сребра Михалева.  \r\n*** \r\nОт 18.00 часа в зала 30 на Младежки дом  ще се проведе Дискусия за съвременното изкуство в градска среда, както и за отношението и участието на младите хора в дейности за естетизирането ѝ.  \r\n*** \r\nОт 18.00 часа в Читалище „Надежда“ – 1869“ ще се проведе представяне на най-новата книга на писателя Радослав Гизгинджиев – „Лепири – между слънцето и сянката“.  \r\n*** \r\nОт 19.00 часа на стадион „Ивайло“ ще се проведат безплатни тренировки на стадиона.  \r\n*** \r\nОт 11.00 часа в конферентната зала на 6 етаж в Общината кметът Огнян Ценков ще връчи грамоти на Волейболен клуб \"Бдин-Вида\" за тяхното спечелено III-то място на Държавния шампионат по волейбол за кадетки в София. \r\n*** \r\nОт 13.30 часа в Регионална библиотека „Дора Габе“ ще започне библиотерапия с потребители на Център за психично здраве „Д-р Петър Станчев”. \r\n*** \r\nОт 18.00 часа във фоайето на Младежкия център  ще започне „Музикален салон 3“ с участието на Клуб „Пиано“ при Младежки център - Добрич, СУ „Св.Климент Охридски“ и Арт център „Палитра“. \r\n*** \r\nОт 18.00 часа в Огледална зала „Нели Божкова“ ще започне концерт на Музикална школа „Доминанта“. \r\n*** \r\nОт 17.30 часа в заседателната зала на Община Каварна ще бъде представена книгата „Живот в скалите“ на Мария Лалева. \r\n*** \r\nИнформационната кампания на Министерството на отбраната „Бъди войник“ ще представи военната професия на гражданите на Кърджали. От 13.30 часа във Военен клуб - Кърджали командирът на Силите за специални операции бригаден генерал Явор Матеев ще даде брифинг пред журналисти. Стартът на кампанията ще е от 16.00 часа пред сградата на театъра, където ще бъдат обособени щандове с информационни материали за военната професия и за служба в доброволния резерв от Военно окръжие – Кърджали. От 18.30 часа в залата на Театрално-музикален център - Кърджали ще се проведе концерт на Представителния ансамбъл на Въоръжените сили.  \r\n*** \r\nОт 11.00 часа в пресклуба на БТА общинските съветници от ПП АВБ в Пазарджик Атанас Шопов и Ангел Минков организират пресконференция на тема\"Законна и незаконна общинска собственост\". \r\n*** \r\nОт 11.30 часа д-р Петър Бътовски, началник на отделението по акушерство и гинекология на болницата в Панагюрище, и акушерка Руска Дончева ще изнесат презентация на тема „Предродилна подготовка“ като част от „Училище за родители“. \r\n*** \r\nОт 17.30 часа в Малкия салон в Двореца на културата ще започне концерт на ученици от Обединената школа по изкуства към ОК Дворец на културата от класа на Йоанна Козарева. \r\n*** \r\nОт 18.30 часа в театралния салон на ЦПЛР - ОДК - Перник ще започне концерт - спектакъл на Школата по съвременни танци с ръководител Пламен Ганов. \r\n*** \r\nОт 19.00 часа в големия салон на Общинския младежки дом ще започне годишен концерт на ДЮФА „Чудно оро”. \r\n*** \r\nОт 12.30 часа ще се състои пресконференция на Милена Кирниколова по повод проект „Карате – срещу агресията и зависимостите” одобрен от Експертна комисия към Министерството на младежта и спорта, разработен като мярка за въздействие и промяна на поведенческите модели на младите хора.  \r\n*** \r\nОт 18.00 часа на сцената на Драматично-куклен театър „Иван Радоев“ театрална формация „Експеримент“ към Профилирана гимназия с преподаване на чужди езици с ръководител Ангелина Маркова ще представи премиерата на своя спектакъл „Генералната репетиция“. \r\n*** \r\nВ 9.30 часа в зала №3 Районният съд ще гледа делото срещу Росен Ж., обвинен за причиняване на средна телесна повреда на кондуктор.  \r\n*** \r\nВ 10.30 часа ще се проведе пресконференция на френската компания „ACTE“ от Лион, която представя спектакъла „LIEU d’ÊTRE“ на 14,15 и 16 юни с  въздушен балет по фасадата на медицинските общежития в Пловдив. На представянето ще присъства артистичният директор на компанията Аник Шарло. \r\n*** \r\nОт 11.00 часа в заседателната зала на Пловдивския университет „Паисий Хилендарски“ ще бъдат подписани договорите за финансиране на изследователски проекти по Програма за научно и технологично сътрудничество между България и Китайската народна република. Официални гости ще бъдат зам.-министърът на образованието и науката Карина Ангелиева и Н. Пр. Дун Сяодзюн, Посланик на КНР в България. \r\n*** \r\nОт 11.00 часа ще се състои пресконференция на спектакъла \"Плаващи картини сред водата\", който ще представи танцов спектакъл с емблематични творби на Владимир Димитров – Майстора във водата на Гребна база. В пресконференцията ще се включи организаторът на проекта Евгени Серафимов. \r\n*** \r\nОт 12.00 часа в клуба на БТА ще се проведе пресконференция за началото на Проект „Програми за превенция и преодоляване на домашното насилие и мониторинг по приложението на ЗЗДН“.  \r\n*** \r\nОт 13.30 часа в сградата на АМТИИ на ул. „4-ти януари“ 4 (до Балабановата къща в Стария град) ще се проведе творческа работилница „Анатомия на копривата“. \r\n*** \r\nОт 14.00 часа в Народна библиотека „Иван Вазов“ ще се проведе кръгла маса на тема „Изкуството на превода“. От 16.00 часа ще се проведе дискусия на тема „Прозата на европейския декаданс“ с участието на преводачите, литературния критик проф. Милена Кирова и съставителя на поредицата Тодорка Минева.  \r\n*** \r\nОт 16.00 часа в Аудитория II на Агрономически факултет на Аграрен университет – Пловдив ще бъде представен годишният отчет на Фонд „Научни изследвания“ за 2018 г. и Годишна оперативна програма за 2019 г. \r\n*** \r\nОт 19.00 часа в Драматичен театър „Н.О. Масалитинов“ (Камерна зала) издателство „Жанет 45“ ще отбележи 30-годишен юбилей с Вечер на Божана Апостолова и книгите „Сама и обща – 75 стихотворения“ и „Завръщането на визона“. \r\n*** \r\nОт 11.00 часа в залата на Общинския съвет ще се проведе среща част от кампанията „Не Сте Сами“. \r\n*** \r\nОт 10.00 часа в Областната администрация ще се проведе заседание на Областния кризисен щаб, във връзка с дъждовете и нивото на река Дунав. \r\n*** \r\nОт 10.30 часа в Залата на Община Сухиндол ще се информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 11.00 часа в зала „Май“, Младежки дом - Сливен организира среща-дискусия със зам.-министъра на младежта и спорта Николай Павлов. \r\n*** \r\nОт 21.30 часа Bedroom beach club, „Слънчев бряг“ АД ще отбележи откриването на 60-ти юбилеен сезон в най-големия курорт у нас със събитие, на което ще посрещне специалния си гост Лили Иванова. \r\n*** \r\nОт 11.00 часа в зала 247 в сградата на Община Смолян ще се проведе встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия с програма „Земята е нашия дом“: „Резервати“. \r\n*** \r\nОт 10.00, 11.30 и 12.30 часа в двора на Старозагорската митрополия ще се проведат музикалните спектакли „До, Ре, Ми в пелени“, „Пеперудена магия“ и „Музичко в света на музиката“ съвместно с Държавна опера - Стара Загора. \r\n*** \r\nОт 18.00 часа в Регионална библиотека „Захарий Княжески“ ще бъде представена изложбата „Владигеров в европейския музикален калейдоскоп на ХХ век. Посоки, връзки, отражения”. \r\n*** \r\nОт 19.00 часа в Регионална библиотека „Захарий Княжески“ ще започне празничен концерт с участието на дует „Березка“, Антонио Дачовски, ВС „Розов свят, ДМФ „Звездопад и др. Събитието е част от седмицата на руския език, наука и култура. \r\n*** \r\nОт 10.30 часа в зала 304 на Общината ще се проведе заседание на Постоянната комисия „Икономическа политика, общинска собственост и контрол по сделките с общинско имущество”.  \r\n*** \r\nОт 15.30 часа в зала 304 на Общината ще се проведе заседание на Постоянната комисия „Екология и селско стопанство”.  \r\n*** \r\nОт 17.30 часа в Регионална библиотека „Стилиян Чилингиров“ ще гостува Веселина Иванова, която ще представи стихосбирката си „Понякога боли от тишина”.", "date": "2019.06.12", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2019/06/12/2668905/nimh-vremeto-shte-e-predimno-slanchevo-maksimalnite-temperaturi-shte-sa-mezhdu-28-i-33.html", "text": "Днес ще е предимно слънчево с временни увеличения на облачността. На места ще има краткотрайни валежи с гръмотевици, а в планинските райони ще са и по-значителни. Ще духа слаб до умерен вятър от север-северозапад. Максималните температури ще са между 28° и 33°. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) . Атмосферното налягане бавно ще се повишава и ще е по-високо от средното за месеца. По Черноморието ще преобладава слънчево време, с временни увеличения на облачността. На отделни места със слаби превалявания. Ще духа слаб до умерен северозападен вятър. Максимални температури между 27° и 30°. Температурата на морската вода е 23-24°, по-ниска на север от нос Калиакра – около 19°. Вълнението на морето ще е 1-2 бала.Над планините облачността ще е по-често значителна и отново ще има краткотрайни валежи от дъжд с гръмотевични бури. Ще духа до умерен вятър от север-североизток. Максималната температура на височина 1200 метра ще е около 22°, на 2000 метра – около 14°.", "date": "2019.06.12", "title": "НИМХ: Времето ще е предимно слънчево - максималните температури ще са между 28° и 33°"}
{"url": "http://www.focus-news.net/news/2019/06/12/2668903/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nНад Западна България и на места в централните райони на Северна ще се развива купеста и купесто-дъждовна облачност и ще има краткотрайни валежи с гръмотевици. Над останалата част от страната облачността ще се разкъса и намалее.  \r\nУтре ще е предимно слънчево с временни увеличения на облачността. На места ще има краткотрайни валежи с гръмотевици, а в планинските райони ще са и по-значителни. Ще духа слаб до умерен вятър от запад-северозапад. Максималните температури ще са 28° и 33°. Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nОграничава се скоростта на движение от км 88+264 до км 89+700 на 90 км/ч в двете посоки поради ремонтни дейности в средна разделителна ивица. Срок до 14.06.2019 г.; \r\nДвижение от км 96+800 до км 97+200 посока София се осъществява в една лента поради частични ремонтни дейности на асфалтовата настилка. Ограничено е движението в изпреварващата лента. Движението се осъществява в активната лента и се регулира с пътни знаци. Срок до 12.06.2019 г. в часовия интервал от 09:00 ч. до 17:00 ч. \r\nОбласт Пловдив: \r\nОграничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. \r\nОбходен маршрут:  \r\n- посока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; \r\n- посока Бургас – Цалапица: по АМ Тракия – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветак – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nАМ „Хемус“:  \r\nОбласт София: \r\nДвижението от км 0+790 до км 3+170 в посока Варна е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; \r\nОбласт Варна: \r\nДвижението в участъка п.в. Повеляново – п.в. Летище от км 407+000 до км 422+000 се осъществява с повишено внимание поради машинно косене. Сигнализирано е с пътни знаци. Срок : 14.06.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Велико Търново: \r\nДвижението по път Масларево – Овча могила в участъка от км 9+000 до км 32+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 18:00 ч. на 15.06.2019 г.; \r\nОбласт Ловеч: \r\nДвижението в участъка Златна Панега – Радомирци от км 135+344 до км 151+000 се осъществява с повишено внимание поради частични ремонтни дейности на асфалтовата настилката. Водачите да се движат със съобразена скорост. Срок до 14.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка п.в. „Абланица“ – граница с Област Габрово от км 51+000 до км 69+832 се осъществява с повишено внимание поради косене зад окопи. Участъкът е сигнализиран с пътни знаци. Срок до 18.06.2019 г. \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка с. Цървеняно – с. Драгомирово от км 37+000 до км 40+860 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 12.06.2019 г.; \r\nДвижението в участъка ГКПП „Гюешево“ – о.п. Кюстендил от км 0+400 до км 26+000 се осъществява с повишено внимание поради косене на трева. Сигнализирано е с пътни знаци. Срок до 13.06.2019 г.; \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението в района на гр. Сливен от км 388+389 до км 392+393 се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г.; \r\nДвижение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-208: Движението по път ІІІ-208 Айтос – Провадия при км 51+900 в района на Добромир се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 21.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 в участъка от Ябланица до Добревци от км 78+000 до км 79+000 се извършва с повишено внимание поради ремонтни дейности по настилката. Водачите да се движат със съобразена скорост. Срок: 14.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. \r\nОбходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; \r\nПът ІІ-81: Движението по Петрохан – Монтана от км 73+500 до км 97+800 се осъществява в една лента с повишено внимание поради косене на тревни площи. Има поставени пътни знаци за ограничение на скоростта. Срок до 14.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът II-37: Движението по път II-37  Картела – Широка поляна от км 175+000 до км 200+000 се извършва с повишено внимание поради почистване на пътното платно от пясък и др. Срок 12.06.2019 г.; \r\nПът II-37: Движението по път II-37 с. Бъта – с. Попинци от км 91+200 до км 98+400 се извършва с повишено внимание поради почистване и рязане на храсти. Срок 12.06.2019 г.; \r\nПът III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 12.06.2019 г.; \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 12.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 в участъка разклон с. Ребро – Стрезимировци от км 31+000 до км 65+000 се осъществява с повишено внимание поради косене на тревни площи. Движението се регулира с пътни знаци. Срок: 14.06.2019 г. \r\nПът II-63: Движението по път II-63 Перник – Филиповци от км 4+000 до км 31+000 се осъществява с повишено внимание поради косене на тревни площи. Движението се регулира с пътни знаци. Срок до 14.06.2019 г.; \r\nПът III-605: Движението по път III-605 Батановци – Ноевци се осъществява с повишено внимание от км 3+000 до км 14+000 поради косене на тревни площи. Движението се регулира с пътни знаци. Срок до 14.06.2019 г.; \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; \r\nПът III-811: Движението по път III-811 Арзан – Пали лула от км 30+000 до км 43+000 се осъществява с повишено поради косене на тревни площи. Движението се регулира с пътни знаци. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок: до 20.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 14.06.2019 г.; \r\nПът ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 12.06.2019 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 14.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 17.06.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 с. Проф.Иширково – Дулово от км 0+000 до км 31+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-2307: Движението по път ІІІ-2307 Руйно – Правда– Главиница от км 6+200 до км 28+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в едната лента поради ремонт на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино от км 0+000 до км 15+150 се осъществява в една лента поради ремонт на подпорни стени. Движението се осъществява съобразно създадената организация на движение. Срок до 12.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението по път ІІІ-867 Мадан – Златоград от км 13+800 до км 25+000 се в една лента поради ремонт на подпорни стени. Движението се регулира с пътни знаци. Срок до 12.06.2019 г.; \r\nПът ІIІ-867: Движението на МПС по път ІІІ-867 Мадан – Златоград при км 25+323 ще се осъществява в една /дясната/ пътна лента поради извършване на строително монтажни работи на автоматични устройство за записване на пътния трафик. Срок до 13.06.2019 г. от 09:00 ч. до 18:00 ч.; \r\nПът ІIІ-8652: Движението по път ІІІ-8652 Бял извор – Неделино – Златоград от км 8+620 до км 28+965 се осъществява в една лента поради ремонтни дейности на асфалтовата настилка. Движението се осъществява съобразно създадената организация на движение. Срок до 12.06.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 е ограничено поради ремонтни дейности на асфалтовата настилка. Движението се пропуска през 2 часа. Срок до 14.06.2019 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 19.06.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на асфалтовата настилка в светлата част на денонощието. Движението се осъществява в свободната лента. Срок до 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 35+000 до км 50+000 се осъществява в една лента на определени участъци поради почистване и подравняване на банкети. Движението се регулира с пътни знаци. Срок на действие до 18:00 на 12.06.2019 г. \r\nПът II-66: Движението по път II-66 Стара Загора – Чирпан от км 80+715", "date": "2019.06.12", "title": "Актуална пътна обстановка"}
{"url": "http://www.focus-news.net/news/2019/06/12/2668907/predstoyashti-mezhdunarodni-sabitiya-za-12-yuni-agentsiya-fokus.html", "text": "Косово отбелязва 20 години от военната интервенция на НАТО, която доведе до изтегляне на сръбските войски от страната \r\n*** Инаугурация на президента на Казахстан Касъм-Джомарт Токаев \r\n*** Среща между германския канцлер Ангела Меркел и престолонаследника на Абу Даби Мохамед бин Зайед \r\n*** Междупартийни преговори за определяне на дневния ред на следващия Европейски парламент \r\n*** Реч на държавния секретар Майк Помпео преди визитата му в Индия \r\n*** Доналд Тръмп приема полския си колега Анджей Дуда \r\n*** Посещение на японския премиер Синдзо Абе в Иран \r\n*** Отбелязва се първата годишнина от срещата на върха между Тръмп и Ким Чен-ун \r\n***", "date": "2019.06.12", "title": "Предстоящи международни събития за 12 юни ( Агенция „Фокус“ )"}
{"url": "http://www.focus-news.net/news/2019/06/12/2668896/reuters-rusiya-dostavya-s-400-na-turtsiya-prez-yuli.html", "text": "Русия съобщи във вторник, че планира да достави зенитно-ракетни системи (ЗРС) С-400 на Турция през юли, предава  Reuters . \r\nБританската агенция припомня, че в последно време Турция и САЩ са в публичен конфликт относно намерението на Анкара да придобие С-400, които, според Вашингтон, не са съвместими с трансатлантическите военни системи. \r\nВашингтон заплаши да извади Турция от програмата за изтребителите F-35, ако не се откаже от сделката с Москва и постави краен срок до 31 юли за това. Ако Анкара приеме доставката на руските системи, това ще предизвика санкции от САЩ, които могат да удължат икономическата рецесия на страната и да предизвикат преразглеждане на продължаващото 67 години членство на Турция в НАТО. \r\nВ отговор на приетата в понеделник резолюция на Палатата на представителите на САЩ, в която се осъжда придобиването на С-400 и се призовава за санкции, Турция заяви, че тя е неприемливо заплашителна. \r\nПо-късно във вторник в Москва помощникът на руския президент Юрий Ушаков каза пред репортери: „Споразуменията, постигнати между Русия и Турция, се изпълняват навреме в дадения контекст. Няма двустранни проблеми“. \r\nЗапитан дали ракетите \"земя-въздух\" ще бъдат доставени през юли, той каза: „Да, планираме да стане така“. \r\nКоментарите дойдоха дни след като ръководителят на руския държавен конгломерат Ростех Сергей Чемезов заяви, че Москва ще започне доставката на С-400 в Турция след два месеца. Турските власти заявиха, че доставката може да се извърши още през юни. \r\nРезолюцията на САЩ, изготвена през май и озаглавена „Изразяване на загриженост за алианса Съединените щати — Турция“, бе одобрена в Конгреса в понеделник. \r\nВ отговор на това, външното министерство на Турция съобщи във вторник, че външната политика и съдебната система са подложени на \"несправедливи\" и \"неоснователни\" твърдения в резолюцията. \r\nПревод и редакция:", "date": "2019.06.12", "title": "Reuters: Русия доставя С-400 на Турция през юли"}
{"url": "http://www.focus-news.net/news/2019/06/12/2668906/prezidentat-rumen-radev-shte-uchastva-v-kragla-masa-na-tema-predstoyasht-izbor-na-glaven-prokuror-kriterii-i-obshtestveni-ochakvaniya.html", "text": "От 10.00 часа на „Дондуков 2“ президентът Румен Радев ще открие кръгла маса на тема „Предстоящ избор на главен прокурор – критерии  и обществени очаквания“. Това съобщиха от  прессекретариата на държавния глава . За участие са поканени представители на неправителствения сектор – организации, имащи отношение към съдебната система и съсловни професионални  организации на юристи.  \r\nКръглата маса е в продължение на поредицата от разговори, които президентът проведе с представители на съдебната и изпълнителната власт във връзка с критериите за избор и правомощията на следващия главен прокурор. Срещите целят да отговорят на обществените очаквания за прозрачна процедура за избор на следващ главен прокурор, която завършва с указ на държавния глава.", "date": "2019.06.12", "title": "Президентът Румен Радев ще участва в кръгла маса на тема „Предстоящ избор на главен прокурор – критерии  и обществени очаквания“"}
{"url": "http://www.focus-news.net/news/2019/06/12/2668900/tass-filaret-zayavi-che-ne-priznava-tomosa-ot-konstantinopolskiya-patriarh.html", "text": "Почетният патриарх на т.нар. Православна църква на Украйна (ПЦУ) Филарет заяви, че не признава томоса, получен от новата църковна структура от Константинополския патриарх в началото на тази година, предава  ТАСС . \r\n„Ние не приемаме този томос, защото не знаехме неговото съдържание“, обясни той в рамките на изказване в Киев на Форума на украинската интелигенция. „Ако знаехме съдържанието му, то на 15 декември не бихме гласували за автокефалия, тъй като не ни трябва да преминаваме от една зависимост в друга“. \r\nПо неговите думи, действащата в Украйна Украинска православна църква – Московска патриаршия служи на интересите на Русия, а ПЦУ – на Гърция. „Докато по същото време никой не служи на Украйна“, добави Филарет. \r\nПревод и редакция:", "date": "2019.06.12", "title": "ТАСС: Филарет заяви, че не признава томоса от Константинополския патриарх"}
{"url": "http://www.focus-news.net/news/2019/06/12/2668894/balkanist-rusiya-sasht-natiskat-sarbiya-belgrad-tryabva-da-prinadlezhi-na-nato.html", "text": "В навечерието на срещата за Косово, която ще се състои на 1-2 юли в Париж с участието на президента на Сърбия Александър Вучич и неговия косовски колега Хашим Тачи, както и президента на Франция Еманюел Макрон и германския канцлер Ангела Меркел, В САЩ излязоха с пореден хитър план за разрешаване на кризата. Изглежда, американците са готови да открият картите си, пишат Пьотр Искендеров и Юрий Ковалчук в материал за новото специализирано руско интернет издание  „Балканист“ , предаден без редакторска намеса. \r\nВ края на май американският политически анализатор Дейвид Л. Филипс, ръководител на Програмата за мир и човешки права към Института за изследване на правата на човека в Колумбийския университет, в коментар за проекта BIRN обвини Хашим Тачи в заговор за бъдещо помирение и демаркация на територии със сръбския президент Александър Вучич. \r\nФилипс открито се противопостави на всякакви споразумения между Белград и Прищина (и в същото време Париж или Берлин) и, придържайки се към доста агресивна и категорична реторика, поиска всички преговори между Тачи и Вучич да се проведат в присъствието на представители на САЩ. Американският експерт също така поиска Белград безусловно да признае независимостта на Косово, заявявайки, че в противен случай политиката на Тачи би била „предателство и отстъпление пред натиска на Белград“. \r\nСлед страшните призиви на Дейвид Л. Филипс във Вашингтон, очевидно, решиха да подсладят малко хапчето. За да покаже на Белград как да действа, за да получи одобрение от Държавния департамент и каква ще бъде наградата, в публичното пространство беше хвърлен програмен документ - статия на професора от Университета Джон Хопкинс Едуард Джоузеф, който се занимава с теорията и практиката на разрешаването на конфликти в Балканите от много години. \r\nВ статията си за външната политика той подчерта необходимостта САЩ и ЕС, вместо да разделят Косово, да приложат модел за съвместно функциониране на политическите, икономическите, културните и религиозните институции и структури на Косово и Сърбия под егидата на Съвместния специален комитет, създаден за тази цел по модела на взаимодействие между Гърция и Северна Македония. \r\nВ допълнение, според американския експерт, Вашингтон и Брюксел трябва да дадат на Сръбската православна църква правото да контролира сръбските манастири в Косово по модела на гръцкия Атон. \r\nЕдуард Джоузеф също обяви възможността за създаване на финансова основа за сътрудничество под формата на мащабни проекти за икономическо обновяване в Косово и Сърбия, с акцент върху изпълнението на общи проекти и укрепване на техните отбранителни способности. По-специално, американският експерт предлага създаването на най-модерната американска военна база в Сърбия. \r\nВъзможното място за разполагане е селището Поникве, където военната инфраструктура вече съществува. \r\n„Пентагонът би могъл да повдигне въпроса за дългосрочното разполагане на американски войски на постоянен обект в Сърбия“, подчертава Едуард Джоузеф. Според него тази стъпка ще позволи да се държи под контрол развитието на ситуацията в съседната Република Сръбска, тъй като това би било „сигнал за американския ангажимент към териториалната цялост на Босна и Херцеговина“. \r\nВ допълнение, военната база в Поникве ще бъде разположена в географския център на Балканския полуостров и в същото време ще се превърне в неразделна част от военно-стратегическия пояс на САЩ и НАТО от Хърватия към американската база Кемп Бондстийл в Косово и потенциалните военни съоръжения в Северна Македония. \r\nКато цяло, според професор Джоузеф, Сърбия, в замяна на признаването на независимостта на Косово, трябва да получи по-значителни отстъпки под формата на укрепване на собствения си международен статут, финансова и военна помощ от Съединените щати, включително статута на привилегирован военен партньор на Вашингтон. В противен случай Косово ще получи такъв статут, а Сърбия ще бъде наказана. Включително чрез намаляване на помощта от Европейския съюз. \r\nСпоред наличната информация този план може скоро да се превърне във фокуса на вниманието на международните медиатори, които се занимават с косовския проблем. \r\nДнес не е съвсем ясно как САЩ планират да принудят Брюксел да намали помощта за Сърбия или напълно да изостави политическата си линия на Балканите, давайки лидерство на Вашингтон. Както и лостовете на натиск, чрез които Държавният департамент планира да принуди сръбското правителство да „се простреля в крака“ - да приеме условията, еквивалентни на принасянето на присяга на Вучич и неговите другари в Съединените щати. \r\nВероятно би било политическо самоубийство за официален Белград да се съгласи на подобни условия, като тук дори не говорим за това, че заробващите договрки със САЩ биха зачеркнали изцяло отношенията между Сърбия и Руската Федерация. Подобна активност може да провокира населението на страната на реални, а не изкуствено организирани протести. \r\nВ момента сръбското правителство демонстрира политика, насочена по-скоро към разрешаване на конфликта в Косово въз основа на компромис; опитвайки се възможно най-безболезнено за собствения си рейтинг да легитимира проекта за разделяне на Косово като част от „пакетно споразумение“, което включва присъединяването към провинцията на две населени с албанци общности от южната сръбска Прешевска долина. \r\nКакто подчерта сръбският лидер, в момента има два сценария за решаване на косовския проблем: запазване на статуквото и „замразен конфликт“ или нормализиране на отношенията между Белград и Прищина. Александър Вучич ясно заявява, че той лично е за втория начин: „Реших да не продължавам с лъжите и самоблудите, казах на всички, че Сърбия няма власт, няма наше правителство в Косово и Метохия“. \r\nВъпреки това досега опитите за нормализиране на отношенията на основата на разделението на Косово са подложени на нарастващ натиск от страна на САЩ. Нещо повече, Държавният департамент открито се опитва да окаже натиск не само върху Прищина, но и върху ЕС, на който се предлага не само да се откаже от влиянието си на Балканите, но и да подпише несъстоятелността на Съвета за сигурност на ООН. Не трябва да забравяме, че всички ескапади на Косово противоречат на Резолюция 1244 на Съвета за сигурност и е доста вероятно, че като позволи на Прищина напълно да неутрализира този документ, Европейският съюз ще обезцени по този начин самото значение на ООН. \r\nКонфликтът навлиза в нова фаза. Вашингтон даже не се опитва да крие своите намерения. САЩ открито отправят искания към правителството на Александър Вучич и опортюнистите в Прищина; не се колебайте да се опитате да наложите своята политика на Европейския съюз. Въпросът е как ще реагира на този натиск в Брюксел. Трябва да се има предвид, че подобни опити за „прокарване“ на решения, полезни за Вашингтон и изпълнени с неприятни последствия за ЕС, се предприемат на всички фронтове. Разбира се, това е предизвикателство за Европейския съюз, който трябва или да признае диктата на „световния жандарм“, или да докаже своята субектност. \r\nЩо се касае до Сърбия, то в Белград трябва да са наясно, че всякакви отстъпки на САЩ ще доведат до нови отстъпки и така до тогава, докато страната не премине изцяло под външно управление. От всички пътища за излизане от кризата, разграничението (което само по себе си е голяма загуба за Белград) изглежда най-приемливо. Уви, едва ли раздялата с Косово ще може да се случи мирно. Вероятно е време правителството на Александър Вучич да се подготви за всякакви сценарии, включително силови сценарии, като същевременно се опитва да намери противовес на натиска на американците. Агенция \"Фокус\" привежда превод на двата въпросни материала, за които става въпрос в публикацията Foreign Policy: Новият план на САЩ за разрешаване на косовския проблем  \r\n„Тук сме, за да изградим мостове и да разрушим стените“, заяви гръцкият премиер Алексис Ципрас пред своя македонски колега Зоран Заев, по време на посещението си в Северна Македония на 2 април, първото на гръцки премиер. \r\n„Дори улицата да ме свали, аз няма да призная Косово“, заяви сръбският президент Александър Вучич в телевизионно интервю пред сръбската обществена телевизия на 8 май. \r\nДвама балкански лидери, които се борят с два трудни спора, стигат до диаметрално противоположни перспективи. Острият контраст между оптимизма на Ципрас и упоритостта на Вучич е основният избор за региона, пише американското списание Foreign Policy в материал, представен без редакторска намеса. \r\nПреодолявайки десетилетия на ожесточение, гръцкият премиер договори пробивното споразумение за изключително чувствителни проблеми, свързани с националната идентичност, с което северната съседка на Гърция променя името си на Северна Македония. Триумф на миротворчеството, споразумението от Преспа премахва всички пречки за уважение, бъдеще на сътрудничество между тези бивши противници, които някога бяха заключени в ожесточена битка. \r\nМеждувременно Сърбия и Косово остават затънали във враждебност, неспособни да намерят начин Белград да признае бившата си отцепила провинция в сегашните й граници. Водените от ЕС и подкрепяни от САЩ усилия за посредничество за споразумение за разделяне между президентите на Сърбия и Косово току-що се разпаднаха, предизвиквайки националистически поучения и обвинения. Прибягвайки до свирепостта на 90-те години, етническите албански членове на парламента обвиниха сръбските сили в геноцид, обвинение, което Белград ядосано отхвърля, обявявайки противниците си в Прищина за „бандити“ и „престъпници“. \r\nЗапълването на празнината около Косово - най-старият, най-неприятният сблъсък в региона - е спешен въпрос. Тъй като Босна и Херцеговина се колебае, Русия продължава да подтиква към разделение, а Европа се колебае, тежката работа на Балканите отново пада на Съединените щати. За да се възстанови от неотдавнашните западни пречки, Вашингтон трябва да извлече същността на пробива с Македония и да го приложи в Косово. \r\nКлючът към споразумението от Преспа не беше само смелостта на лидерите в Атина и Скопие, но и техния цялостен подход към проблема. Вместо да се стремят към опростяване на проблема, фокусирайки се единствено върху новото име на Македония, което Гърция може да приеме - Ципрас и Заев се заеха с множеството различия, които превръщаха името „Македония“ в парализиращ въпрос. \r\nЧрез упоритите преговори, подпомогнати от опитен американски посредник и умела американска дипломация, Атина и Скопие измислиха формула за помиряване на несъвместимите разкази за миналото и гениален механизъм за разбиване на противоречащите си версии на историята. Резултатът е път към пълно и окончателно признаване. Историческото посещение на Ципрас в Скопие, както и посещението на Анвар Садат в Йерусалим, беше въплъщение на това признание. С натрупването на ползите от споразумението от Преспа отношенията ще продължат да се затоплят, а интензивното противопоставяне на сделката в двете страни ще намалее. \r\nСъщата перспектива е възможна и за Косово. За съжаление, нито Вучич, нито косовският президент Хашим Тачи имат визията на гръцките и македонските си колеги. Техният предпочитан подход е лошо замислен план - досега подкрепен и от Брюксел, и от Вашингтон - за разделяне на Косово на север, където твърдолинейните сърби живеят близо до сръбската граница и откъсване на части от Южна Сърбия, където се концентрират албанците в замяна на това. Освен масовото движение на малцинствата, останали от грешната страна на новата граница, разделението ще ускори центробежните сили, които заплашват да разкъсат Босна и да възобновят въпроса за границите в региона. \r\nПо тази причина германският канцлер Ангела Меркел мъдро торпедира плана за корекция на границите на регионална среща на върха в Берлин в края на миналия месец. Нито Меркел, нито който и да е друг лидер предложи алтернатива. През юли Франция ще бъде домакин на още една среща на високо равнище. Но основата за продължаване на диалога по въпроса за Косово остава неясна - с изключение на един нов въпрос: както Вучич, така и Тачи призоваха за ангажимент на високо равнище от САЩ. \r\nТова създава лост за влияние. Като първа стъпка Вашингтон трябва да поиска от страните незабавно да прекратят цикъла на провокации, докато преразглежда своя подход. Досега западната стратегия за Косово се основава на погрешна предпоставка: възприеманата необходимост да се компенсира сръбският президент за това, че е превел страната си през загубата на бившата й провинция. Компенсирането, което води до дестабилизиращата логика на разделянето, пропуска същината. \r\nКосово съществува в сръбското съзнание не като придатък, а като неизразимо сърце и душа на сръбския народ. Основоположният разказ на страната се основава на героично поражение в Косово преди 630 години. Ето защо загубата на Косово, дори и в голяма степен самопричинена, не може да бъде компенсирана; това е национално предателство. Поради тази причина Сръбската православна църква се противопоставя на размяната на територии, за което настоява Вучич, което официално ще отстъпи най-ценните сръбски наследствени обекти на противника. Това е повече от тактически проблем. Разделянето ще остави сърбите да се грижат за трайни проблеми, обременявайки отношенията им с Косово и други съседи. \r\nКакто и с Македония, решението на косовския проблем е в признаването - в пълния смисъл на думата. За да позволи на Сърбия да признае независимо Косово в рамките на сегашните й граници - единственият стабилизиращ резултат - Косово трябва да признае легитимността на сръбските твърдения. Това означава да се замени „сръбската компенсация“ с противоположната цел: сръбското утвърждаване. \r\nНовата западна стратегия ще има за цел да запази, да почете и да уважава трайната сръбска връзка с Косово в контекста на пълното взаимно признаване. Вместо да отреже северната част на страната в безсмислен опит да утеши сърбите, новата стратегия ще направи постоянното присъствие на сърбите в Косово във форма, съвместима със суверенитета и функционалността на държавата. \r\nНапример, международно наложената Конституция на Косово в момента изисква от Прищина да защитава сръбските православни обекти, ангажимент, който веднага ще бъде премахнат по схемата за разделяне. Според новата стратегия Прищина ще отстъпи на Сръбската православна църква пряк суверенитет над тези обекти. За да се гарантира, че обектите се използват по подходящ начин и не стават проблемни точки, страните ще се съгласят на задължителната власт на генералния секретар на Организацията за сигурност и сътрудничество в Европа (приета трета страна) за разрешаване на спорове. \r\nЗа да се преформулират обвинителните разкази за миналото, споразумението ще копира модела, създаден от Гърция и Северна Македония. Със силна международна подкрепа Сърбия и Косово ще създадат и „Съвместен комитет от експерти“, както е в споразумението между Атина и Скопие, натоварено да произведе „обективно тълкуване на събития“, основано на „автентични източници, основани на доказателства“. \r\nВ допълнение към обсъждането и изготвянето на проучвания, историците ще подготвят материали за достойни, ярки представяния на косовската история на всяка страна. Поместен в обществен мемориал, музей и институт, Съвместният Център за мир и история ще има официална позиция и ще има внушителни сгради в Прищина и Белград, където ще се веят флаговете на двете страни. Заобикаляйки Вучич, това начинание ще изисква активното участие на влиятелната сръбска Академия на науките и изкуствата, чиито експерти ще работят заедно с албанските си колеги, под внимателно гръцко, македонско и албанско ръководство. \r\nПаралелният подход ще управлява интензивната жажда и в двете общества за справедливост. Съединените щати и ЕС ще изготвят подробна рамка за Сърбия и Косово, като всяка от тях ще преследва добре известни (и по-малко известни) извършители на престъпления срещу общността на другата страна. Подпомогнати от международната помощ (особено за съдебната система на Косово) и успешните прецеденти в региона - и със значителни санкции за протакане, страните биха имали достатъчен стимул да реализират плана. \r\nСъединените щати, които водеха решаващата въздушна кампания на НАТО срещу Сърбия през 1999 г., имат своя собствена работа за миналото. Сърбия неотдавна отбеляза 20-та годишнина от кампанията, горчив спомен, който Русия използва в показната си роля на така наречения защитник на Сърбия. Бившият щаб на сръбското министерство на отбраната все още седи в купчина развалини в Белград, паметник на сръбско-американската вражда. \r\nПривързаността е скрита под сръбския гняв към САЩ. Миналата година сръбският премиер Ана Брнабич и твърдолинейният външен министър Ивица Дачич посетиха Конгреса на САЩ, за да почетат стогодишнината на забележително проявление на приятелство - денят по време на Първата световна война, когато сръбските и американските знамена се развяха над Белия дом. \r\nВашингтон може отново да впрегне силата на символите като допълнение към косовската дипломация. Пентагонът може да потърси дългосрочно базиране на американските войски на постоянен обект в Сърбия. Първоначалното разполагане ще бъде контингент от армейски инженери, чиято мисия ще бъде да работи със сръбски колеги за възстановяване на разрушената инфраструктура, започвайки с разрушената сграда на Министерството на отбраната. \r\nИдеалното място за база в САЩ ще бъде в Поникве, военна база в Западна Сърбия, която също бе ударена от НАТО. Разполагането на САЩ в близост до босненската граница място ще бъде широко и незабавно възприето в региона, особено в отцепилата се Република Сръбска, като сигнал за твърдата ангажираност на САЩ към териториалната цялост на Босна. \r\nОсвен символиката, Вашингтон ще предложи на Белград огромно подобрение във военните и гражданските отношения, потенциално до нивото на стратегическо партньорство. Като допълва инвестициите на САЩ в сферата на отбраната, ЕС ще предложи на Сърбия и Косово щедър пакет за развитие, съобразен с целта за съвместно съществуване на двете страни. Планът ще предостави на сърбите в отцепилия север нова перспектива, но ще избегне създаването на каквато и да е прото-държава като босненската Република Сръбска. Оставащите, скромни икономически интереси на Сърбия в Косово ще бъдат защитени. \r\nЦелият подход за трайно утвърждаване - привързаността на Сърбия към Косово и преотстъпването на суверенитета на Сръбската православна църква ще провокира опозицията сред албанския лагер. Косово обаче е в слаба позиция да откаже на все още любимия си американски покровител, ако Вашингтон предложи на Прищина да договори подобна сделка. \r\nОт друга страна, ако Вучич отхвърли или саботира новия подход, поради руското шикалкавене или собствената си безпомощност, Вашингтон трябва да има подготвена алтернатива. Изборът на Вучич ще бъде или да преговаря за почетно споразумение, което довежда Сърбия до ЕС до 2025 г., или да наблюдава как САЩ и ключовите европейски столици ще разкрият плана „Косово 2025 г.“, интензивно, трансатлантическо усилие за изграждане на държавата. \r\nВместо да видят сръбското министерство на отбраната да изгради специална, потенциално доходоносна връзка с Пентагона, тази привилегия ще отиде в Косово. Използвайки своя лост в НАТО, Вашингтон ще настоява пред съюзниците, за увеличаване на подкрепата за младата косовска армия и ще поиска от съюза да направи същото. Министерството на отбраната на САЩ ще назначи специален пратеник, който да ускори развитието на косовските сили. Държавният департамент ще назначи специален пратеник за признаване на Косово, който ще извлече ангажименти от европейските държави, които ще се присъединят към Съединените щати в глобални усилия за засилване на двустранното и многостранното признаване на Косово. Щедрата помощ за развитие на ЕС, която Сърбия и Косово ще споделят, ще отиде само в Косово. \r\nИ вместо като „фактор на стабилността“, Вучич ще се разглежда на Запад като просто още един заменим, проблематичен балкански политик. \r\nБи било разумно от страна на Вучич да преосмисли коренно своя подход към Косово. Наистина Косово, което сърбите някога са знаели - провинция, която отговаря на сръбските си господари - отдавна е изчезнало. Но сръбската история няма да гледа благосклонно на лидера, който се е отказал от претенциите на Сърбия за цялата митологическа косовска родина за няколко незначителни общини. \r\nПо-добре е да подражават на своите гръцки и македонски съседи и - с лидерство на САЩ и помощ от ЕС - да постигнат споразумение, което запазва сръбската връзка с Косово, без тежестта на управлението му. Споразумение по този въпрос ще защити Вучич от бастионите на сръбския реакционен национализъм и ще отговори на основната воля на мнозинството от гражданите в Косово - да продължат напред с достойнство. \r\nПревод и редакция: Иван Христов „Балканист“ (Русия): Съединените щати разтърсиха Хашим Тачи: без помирение и разграничение!  \r\nСъединените щати са готови да направят всичко, за да предотвратят помирението между Белград и Прищина. Дори идеята за демаркация, която сама по себе си е колосална отстъпка от страна на Сърбия и идея, която мнозина там, а и, грях е да се премълчи, в Русия, смятат за капитулация, изглежда недостатъчна за Вашингтон, пише Юрий Ковалчук в материал за руското електронно издание „Балканист“, представен без редакторска намеса. \r\nДори въпреки агресивната реторика и най-новите провокации и приключения на Прищина, по адрес на Хашим Тачи за всеки случай се разнесе гневен вик: никакво помирение - само война. \r\nВ коментар за проекта BIRN американският политически анализатор Дейвид Л. Филипс, ръководител на Програмата за мир и човешки права към Института за изследване на правата на човека в Колумбийския университет, обвини главата на косовските “държавни институции” Хашим Тачи в тайно споразумение със сръбския президент Александър Вучич за бъдещо помирение и разграничение на териториите. Американският експерт, работил в апарата на трима американски президенти – Бил Клинтън, Джордж Буш и Барак Обама, безкомпромисно определи преговорите между тях като предателство. \r\n„Ако президентите на Косово и Сърбия сключат сделка зад затворени врати за нормализиране на отношенията чрез обмен на територии, това допълнително ще поляризира политическите кръгове в Косово, ще изостри социалните различия, ще отчужди международните съюзници и ще предизвика междуетнически вълнения“, твърди Филипс. \r\nСпоред информацията на американския експерт, която по неговите думи е получена от високопоставен косовски политик, по време на последната среща в Берлин преговорите между Александър Вучич и Хашим Тачи в присъствието на Върховния представител на ЕС по въпросите на външните работи и политиката на сигурност Фредерика Могерини се увенчават със сключването на рамково споразумение, което ще бъде обявено на следващата среща на политиците в Париж на 1 юли. \r\nДейвид Филипс твърди, че същността на споразумението ще се заключва в признаването на независимостта на Косово от Сърбия в замяна на Косовска Митровица и четири северни общини. Косоварите ще получат няколко села в Прешевската долина, които понастоящем са част от Сърбия. Язовирът Газивода, който има решаващо значение за електроснабдяването и водоснабдяването на Косово, ще стане буферна зона, контролирана от КФОР. ра. Също и в други части на Косово, в местата на компактно пребиваване на сърбите, ще се създаде Общност на сръбските общини, която ще получи определени правомощия и „зачатъци“ на самоуправление. \r\nВсичко това, според Филипс, „е изключително вредно за Прищина и изобщо за цялото прогресивно човечество“. Американците смятат, че всички споразумения са безсмислени, защото Александър Вучич няма достатъчен брой гласове в парламента за необходимите промени в Конституцията за разграничението. Освен това признаването от страна на Сърбия на независимостта на Косово не гарантира на последната членството в Европейския съюз и ООН (сякаш репресиите срещу сръбското население, кръвопролитията и обидите срещу европейските политици го гарантират – бел. Ковалчук). \r\nИнтересното е, че Дейвид Л. Филипс без да се стеснява взима решение по въпроса, който е от изключителната компетентност на Европейския съюз. \r\n„Изпълнението на споразумението би довело до институционализиране на нестабилността, изолация на албанските села в Прешево и Северно Косово и по този начин ще създаде гето, подобно на Газа“, твърди Филипс. Също така, според него, създаването на Общност от сръбски общини за косовските сърби в южната част на страната „ще предизвика размирици и в крайна сметка ще стане плодородна почва за техните искания за отделяне от Косово“. \r\nСъщо така политологът е уверен, че демаркацията на териториите между Сърбия и Косово ще доведе до разпри в правителството в Прищина и междуетнически конфликти и подновяване на насилието в Босна и Херцеговина, тъй като Република Сръбска ще се опита да се обедини със Сърбия. \r\nНакрая „миролюбивият“ американски експерт безапелационно заявява, че всяко споразумение между Сърбия и Косово без съгласието на Германия и САЩ е обречено на провал, че в Косово трябва да се проведе референдум, а всички бъдещи срещи между Хашим Тачи и Александър Вучич трябва да се провеждат изключително в присъствието на представители на САЩ. И въобще, трябва да се настоява Белград да признае независимостта на Косово без каквито и да е условия, в противен случай политиката на Тачи ще бъде „предателство и снизхождение в натиска над Белград“. \r\nВъпреки факта, че Дейвид Л. Филипс не е член на апарата на настоящия американски президент, неговите тези могат да се считат за програмни. Концепцията е ясна: САЩ не се интересуват от мнението на ЕС (всъщност коя е тази Могерини? – бел. Ковалчук), САЩ ще се опитат да окажат натиск върху сръбския лидер и, ако е необходимо, ще горят миролюбието в Прищина с калено желязо, докато провинцията не може да бъде напълно откъсната от Сърбия. И тогава те вероятно ще преминат с удвоена енергия в Република Сръбска. \r\nИ ако за тази цел трябва да се потопи провинцията в анархия и хаос, директорът на Програмата за мир и човешки права и неговите сътрудници ще са много щастливи от това. \r\nЕдинственият проблем е, че уважаемият Дейвид Л. Филипс, който все още бълнува за изключителността и световното господство на Съединените щати, или е напекъл главата си на горещото слънце, или просто не може да си позволи да признае: Америка от времената на Клинтън е много различна от сегашната. Световният жандарм не е напълно изчерпан, но вече не е в състояние да диктува условията си на Русия или на Европейския съюз, които са непосредствените съседи на Балканския полуостров. \r\nТака че е дошло времето американците да оставят каубойските си навици в миналото. Още повече, че САЩ и така имат достатъчно проблеми – както вътрешни, така и външни (колко ли им струва само търговската война с Китай –бел. Ковалчук). \r\nВъзможно е след Сирия и Венецуела Косово да се превърне в нова точка на картата, където ястребите, отглеждани в духа на Франсис Фукуяма, ще трябва отново да се убедят в горчивата истина - ерата на еднополярния свят остана в миналото. \r\nПревод и редакция: Иван Христов \r\nПревод и редакция:", "date": "2019.06.12", "title": "„Балканист“ (Русия): САЩ натискат Сърбия: Белград трябва да принадлежи на НАТО"}
{"url": "http://www.focus-news.net/news/2019/06/12/2668909/kabinetat-shte-razgleda-plan-za-deystvie-za-izpalnenie-na-natsionalnata-strategiya-za-migratsiyata.html", "text": "Кабинетът ще разгледа проект на план за действие за 2019 година за изпълнението на Националната стратегия в областта на миграцията, убежището и интеграцията с вносител министърът на вътрешните работи Младен Маринов. Това се посочва в  дневния ред на редовното правителствено заседание . Включено е и проекторешение за приемане на план за действия за тази година по Националната стратегия за учене през целия живот в периода 2014 - 2020, с вносител образователния министър Красимир Вълчев. Министерски съвет ще разгледа и проекторешение на земеделския министър Десислава Танева за изпълнението на общинските програми за овладяване на популацията на безстопанствени кучета. Кабинетът ще гласува и проект на решение за предложение до парламента да се ратифицира споразумението между Министерството на туризма и Световната организация по туризъм за провеждане на Втори Международен конгрес на световните цивилизации и историческите маршрути, с вносител министър Николина Ангелкова. По предложение на социалния министър Бисер Петков ще се обсъди проект на постановление за приемане на Правилник за дейността и организацията на работа на Националния съвет на хората с увреждания.", "date": "2019.06.12", "title": "Кабинетът ще разгледа план за действие за изпълнение на Националната стратегия за миграцията"}
{"url": "http://www.focus-news.net/news/2019/06/12/2668910/po-initsiativa-na-vitseprezidenta-iliyana-yotova-shte-se-provedat-tri-kulturni-proyavi-za-balgarite-v-arzhentina.html", "text": "Три културни прояви, свързани с българската общност в Аржентина, ще се проведат по инициатива на вицепрезидента Илияна Йотова. Това съобщиха от  прессекретариата на държавния глава .  \r\nОт 18.00 часа в зала „Проф. Васил Геров“, Национален дарителски фонд „13 века България“, ще бъде открита изложбата „Обиколка на света за 270 дни“ на аржентинската художничка Стела Сиди и прожектиран едноименният документален филм. Когато е едва на четири години, Стела Сиди и семейството ѝ предприемат дългото пътуване от България до Аржентина.  \r\nНа събитието ще бъде представена и книгата „Лекар“ на почитания доктор от български произход Хорхе Мичофф. Преводът на „Лекар“ е на Ружка Николова, носителка на отличието „Българка на годината“ на Държавната агенция за българите в чужбина. По идея на вицепрезидента Йотова предговорът разказва историята на българската емиграция в Аржентина.", "date": "2019.06.12", "title": "По инициатива на вицепрезидента Илияна Йотова ще се проведат три културни прояви за българите в Аржентина"}
{"url": "http://www.focus-news.net/news/2019/06/12/2668911/ministerstvoto-na-kulturata-organizira-vtora-obshtestvena-diskusiya-za-izrabotvaneto-na-okonchatelen-proekt-na-strategiya-za-razvitie-na-kulturata-2019-2029-g.html", "text": "Министерството на културата организира втора обществена дискусия за изработването на окончателен проект на Стратегия за развитие на културата 2019-2029 г. в областите „Международно сътрудничество“, „Аудиовизия”, „Култура и образование“ и „Кино и филмопроизводство”. Тя ще се състои в Зала 8 на НДК от 9.30 часа. Това съобщиха от пресцентъра на  Министерството на културата . Програмата предвижда първата част на дискусията да е посветена на темата „Международно сътрудничество“ и „Аудиовизия”, а във втората част, която ще започне в 13.00 часа, ще бъдат изслушани мнения по темата „Култура и образование“ и „Кино и филмопроизводство”. \r\nКакто и при първото обсъждане на Стратегията, провело се на 17 април т.г., обсъждането ще протече по регламент, а изразените становища следва да бъдат изпратени и в писмен вид на имейл адрес: protocol@mc.government.bg.  \r\nДискусията отново ще се излъчва на живо в YouTube канала на Министерството на културата. \r\nДостъпът до Зала 8 ще се осъществява през вход А4.", "date": "2019.06.12", "title": "Министерството на културата организира втора обществена дискусия за изработването на окончателен проект на Стратегия за развитие на културата 2019 - 2029 г."}
{"url": "http://www.focus-news.net/news/2019/06/12/2668913/ministar-krasimir-valchev-shte-uchastva-vav-2-rata-natsionalna-konferentsiya-dualnoto-obrazovanie-pat-na-vazmozhnostite.html", "text": "Министърът на образованието и науката Красимир Вълчев участва в дискусиите по време на 2-рата национална конференция „Дуалното образование – път на възможностите“ от 13.30 часа в зала „Средец“ на София Хотел Балкан. Това съобщиха от  Министерството .  \r\nКонференцията се организира от Министерството на образованието и науката и проект ДОМИНО („Дуално образование за модерните изисквания и нужди на обществото“) и ще представи целите за развитие на дуалното образование в България. Ще участват над 180 български и чуждестранни представители образователната общност и бизнеса, както и посланикът на Швейцария – Н. Пр. г-жа Мюриел Берсе-Коен.", "date": "2019.06.12", "title": "Министър Красимир Вълчев ще участва във 2-рата национална конференция „Дуалното образование – път на възможностите“"}
{"url": "http://www.focus-news.net/news/2019/06/12/2668914/afp-siriyskata-pvo-e-svalila-izraelski-raketi.html", "text": "Противовъздушната отбрана на Сирия е свалила серия израелски ракети, изстреляни към южната част на страната в ранните часове на деня, предава  AFP , като се позовава на официалната агенция на близкоизточната страна -  SANA . \r\nАтаката е започнала около 2:00 часа местно време в близост до Голанските възвишения. По данни на сирийската агенция в резултат на обстрела няма жертви или пострадали. Не се привеждат данни за материални щети. Тереза Герова", "date": "2019.06.12", "title": "AFP: Сирийската ПВО е свалила израелски ракети"}
{"url": "http://www.focus-news.net/news/2019/06/12/2668908/rts-sarbiya-kosovo-otbelyazva-20-godishnina-ot-vlizane-na-silite-na-nato-bil-klintan-e-v-prishtina-za-tseremoniyata.html", "text": "Косово отбелязва 20-годишнина от влизане на силите на НАТО, предава  Радио-телевизија Србије (РТС) . \r\nПо повод събитието във вторник в Прищина пристигна бившият американски президент Бил Клинтън. Той бе посрещнат на летището в косовската столица от вицепремиера на страната Беджет Пацоли и бившия държавен глава Атифете Яхяга. \r\nБившият лидер на Белия дом ще присъства на церемония за отбелязване на 20-та годишнина от влизането на НАТО в Косово с цел – както твърдят в Прищина – „освобождаване на страната от сръбските нашественици\". \r\nКлинтън заемаше поста на държавен глава на САЩ през 1999 г. и е един от решаващите участници във взимането на решение за бомбардировките на НАТО в тогавашната СР Югославия, по повод на кризата в Косово и Метохия. \r\nКлинтън ще проведе среща с министър-председателя на Косово Рамуш Харадинай и президента Хашим Тачи, след което ще говори пред медии. \r\nПо повод годишнината в Прищина пристига и бившият американски секретар на Клинтън Мадлин Олбрайт. Тереза Герова", "date": "2019.06.12", "title": "РТС (Сърбия): Косово отбелязва 20-годишнина от влизане на силите на НАТО, Бил Клинтън е в Прищина за церемонията"}
{"url": "http://www.focus-news.net/news/2019/06/12/2668912/parlamentat-shte-razgleda-predlozhenieto-za-preizchislyavane-na-partiynite-subsidii-za-2019-g.html", "text": "Парламентът ще разгледа промени в Закона за държавния бюджет за 2019 г. на първо четене. Това предвижда седмичната проектопрограма за работа на  Народното събрание . Измененията са внесени от Министерски съвет. Съгласно текстовете за периода от 1 януари до 30 юни 2019 г. размерът на държавната субсидия ще е умножен по 11 лв. за един получен действителен глас. Намалението на партийната субсидия от 11 лв. на 1 лв. ще важи за  периода от 1 юли до 31 декември 2019 г. \r\nВ законопроекта е регламентирано измененията да влязат в сила в сила от 1 юли 2019 г. Депутатите ще разгледат докладите на Националното бюро за контрол на специалните разузнавателни средства за 2017 и 2018 г.  и на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.", "date": "2019.06.12", "title": "Парламентът ще разгледа предложението за преизчисляване на партийните субсидии за 2019 г."}
{"url": "http://www.focus-news.net/news/2019/06/12/2668899/alfa-tv-makedoniya-i-evropeyski-i-balkanski-blokadi-datata-za-zapochvane-na-pregovori-stava-nevazmozhna-misiyai.html", "text": "България няма да позволи Македония да стане член на Европейския съюз и НАТО, ако не приеме позицията на София по историческите въпроси, които предизвикват спорове в двете държави. След като външният министър на България Екатерина Захариева заяви, че ако няма договор за Гоце Делчев и Илинденско-Преображенското въстание, София ще се изтегли от междудържавната комисия, излезе веднага с нова закана министъра на отбраната Красимир Каракачанов, коментира близкият до кръговете на ВМРО-ДПМНЕ скопски телевизионен канал  „Алфа ТВ“ . \r\n„Ако искате да бъдете част от ЕС, никой няма да ви защитава, за да бъдете македонци. Ако искате да вярвате в утопията, че Александър Македонски е ваш прародител, това е ваша работа, но не можете да фалшифицирате историята“, цитира медията думите на българския военен министър. \r\nВ Гърция, където са насрочени предсрочни избори на 7 юли, фаворитът за нов премиер Кириакос Мицотакис също се заканва да блокира македонската евроинтеграция, ако някое правителство в Скопие направи нещо, което не е по волята на Атина, отбелязва „Алфа ТВ“, като констатира, че „независимо от Договорите за добросъседство и приятелство, двете съседни страни-членки на ЕС все повече засилват натиска и искат нови отстъпки от македонската страна, а това се случва в момент, когато най-силните държави в Съюза изпращат послания, че, най-вероятно, няма да получим дата за преговори, но не само заради вътрешните реформи в ЕС, а и заради липсата на реформи при нас“. \r\n„Вие вече имате някакъв кредит, това е ясно, но този кредит не е достатъчен, за да се получи дата за започване на преговори накрая. Датата може сега да е преекспонирана тема, предизвикваща разделение, но сега основният въпрос е качеството на реформите, които се правят и дали е постигнат някакъв напредък“, заяви френският посланик в Скопие Кристиян Тимоние. \r\n„Министър-председателят Заев ще се срещне с германския канцлер Меркел в четвъртък в Берлин, където ще се опита да я убеди да получим зелена светлина за преговорите от германския Бундестаг. Въпреки това, според Sueddeutsche Zeitung, \"Меркел ясно посочи, че решението за датата на преговорите може да бъде взето \"най-рано през октомври\", което, според редица членове на германския парламент, се тълкува като умишлено забавяне на разискването по този въпрос, докато Нова Демокрация не дойде на власт в Гърция и след това, разбира се, ще блокира Македония по пътя към ЕС“, пише още скопският телевизионен канал. \r\nПревод и редакция:", "date": "2019.06.12", "title": "„Алфа ТВ“ (Македония): И европейски, и балкански блокади – датата за започване на преговори става невъзможна мисия?"}
{"url": "http://www.focus-news.net/news/2019/06/12/2668915/mvr-v-direktsiya-zhandarmeriya-shte-se-sastoi-tseremoniya-za-vrachvane-na-klyuchovete-na-novi-avtomobili.html", "text": "От 11.00 часа в Дирекция „Жандармерия“ ще се състои церемония за връчване на ключовете на нови автомобили на областните дирекции на МВР и на жандармерийските подразделения в страната. Това съобщиха от пресцентъра на  МВР . \r\nЩе присъства ръководството на МВР, поканен е и министър-председателят Бойко Борисов.", "date": "2019.06.12", "title": "МВР: В Дирекция „Жандармерия“ ще се състои церемония за връчване на ключовете на нови автомобили"}
{"url": "http://www.focus-news.net/news/2019/06/12/2668917/denyat-12-yuni-v-balgarskata-istoriya.html", "text": "На тази дата през 766  г. по време на управлението на хан Телериг византийският император Константин V Копроним потегля от Константинопол към българските земи с 2600 кораба и огромна войска. Морска буря около н. Емине разбива византийския флот и голяма част от войниците загиват.  \r\nПрез 1842 година са издадени присъдите над арестуваните участници във Втория браилски бунт (1842 г.). Георги Раковски и още 6 души са осъдени на смърт. На 12 юни 1941 г. в Гюмюрджина е основано българско читалище \"Просвета\", продължител на съществувалото до 1920 г. читалище. През 1948 година в България е публикуван указ за държавния печат и за печатите с изображение на държавния герб, а през 1967 година е приет Закон за държавното знаме на Народна република България. Според него Държавното знаме на Народна република България изразява суверенитета на българския народ и държава и е отличителен знак в международните й отношения. През 1986  година след четиримесечна дейност е разкрита нелегалната организация на Турското националноосвободително движение в България (ТНОДБ). Нейният ръководител Меди Доганов (Ахмед Доган) е осъден на 10 г. затвор, а четирима негови съмишленици - на различни срокове лишаване от свобода.  Янко Забунов, един от основателите на БЗНС, българският поет Атанас Далчев и алпинистът Дойчин Василев.  Петър Константинов (1928 - 2011) - председател на Общонародно сдружение „Мати Болгария”.  2009 г.  \r\nПрезидентът на Република България връчва Орден „Стара планина“ първа степен на Михаел Ернст Антон Гайер извънреден и пълномощен посланик на Федерална република Германия в Република България „за изключително големите му заслуги за развитието на българо-германските отношения и по повод окончателното му отпътуване от страната. 2008 г.  \r\nПрезидентът на Република България връчва Орден „Стара планина“ първа степен на Нелсън Мандела „за неговата активна международна правозащитна дейност и по повод 90 години от рождението му.“[ 2006 г.  \r\nМинистерски съвет признава независимостта на Република Черна гора. Министърът на външните работи Ивайло Калфин информира черногорския си колега Миодраг Влахович за решението на българското правителство. В Заявление на заместник-министър-председателя и министър на външните работи на Република България Ивайло Калфин относно признаването на независимостта на Република Черна гора се казва: \r\n\"На 5 юни 2006 г., в резултат на проведения на 21 май т.г. референдум за независимост, Парламентът на Република Черна гора прие Декларация, в която обяви Република Черна гора за независима държава с пълна правосубектност по международното право. \r\nЗачитайки изразената воля на народа на Черна гора, с решение на Министерския съвет на Република България от 12 юни 2006 г., Република България признава Република Черна гора за суверенна и независима държава и изразява готовност да установи дипломатическите отношения между двете страни на равнище посолства\". 2006 г.  \r\nБългария и Южна Корея подписват споразумение за защита и насърчаване на инвестициите между двете страни. Това съобщава министър-председателят Сергей Станишев, след среща с корейския си колега Хан Мьонг-сук. Г-жа Хан Мьонг-сук заявява, че България може да стане производствена база за корейски предприятия. По думите на корейския премиер подписаното споразумение може да прерасне в документ с по-голямо значение - за икономическо сътрудничество. Г-жа Хан Мьонг-сук е категорична, че стокообменът между двете страни до 2010 г. може да достигне 1 милиард долара. Тя хвали България за това, че има добре изразено равенство на половете и се възхищава от големия брой жени, участващи в парламенарната и правителствена дейност.  \r\nХан Мьонг-сук е първата жена-премиер на Корея и първият корейски министър-председател на посещение в България. 1991 г.  \r\nНа двудневно посещение в България пристига генералният секретар на НАТО Манфред Вьорнер, посрещнат от председателя на Атлантическия клуб Соломон Паси.  \r\nМанфред Вьорнер е седмият пореден генерален секретар на НАТО от 1 юли 1988 г. до преждевременната му смърт на 13 август 1994 г. 1986 г.  \r\nСлед четиримесечна дейност е разкрита нелегалната организация на Турското националноосвободително движение в България (ТНОДБ). Нейният ръководител Меди Доганов (Ахмед Доган) е осъден на 10 г. затвор, а четирима негови съмишленици - на различни срокове лишаване от свобода. \r\nАхмед Демир Доган e роден на 29 март 1954 г. в село Пчеларово, Варненска област. Той е български политик, основател на Движението за права и свободи през 1990 г. и негов председател. През 1981 г. Доган завършва философия в СУ \"Климент Охридски\". Редовен аспирант в Института по философия към Българската академия на науките /БАН/. Четири години по-късно завършва Академията за обществени науки и социално управление /АОНСУ/ на ЦК на БКП. През 1985 г. се включва в организиране на съпротивата срещу т. нар. \"възродителен процес\". През 1986 г. е кандидат на философските науки и научен сътрудник в Института по философия към Българската академия на науките /БАН/. Същата година е арестуван и изпратен в Главно следствено управление за 6 месеца и 15 дни. През 1987 г. лежи в Софийския затвор в килия за смъртници. Три години по-късно е осъден при закрити врати от Варненския окръжен съд на 10 г. лишаване от свобода като създател на противодържавна организация. През 1989 г. амнистиран след отмяната на чл. 233 от Наказателния кодекс. Ахмед Доган е учредител и председател на Движението за права и свободи от създаването му на 4 януари 1990 г. Депутат е в 7-то велико народно събрание /ВНС/ с името Меди Доганов. През 1991 г. е председател на парламентарната група на ДПС. Председател на Централния съвет и на Централното оперативно бюро на ДПС. Напуска ВНС заедно с още 13 депутати от ДПС. Депутат в 36-то НС, 37-то НС. През 1997 г. става депутат и съпредседател на Обединението за национално спасение /ОНС/ в 38-то ОНС. На 29 ноември 1998 г. става първият председател на Либерално-демократичния съюз на ротационен принцип за една година. През 2001 г. става депутат в 39-ото Народно събрание, а оглавяваното от него ДПС става коалиционен партньор на Национално движение Симеон ІІ в управлението. През 2004 г., по повод 50-годишния му юбилей, Ахмед Доган е награден с орден Стара планина първа степен за извънредно големите му заслуги в изграждането и утвърждаването на демокрацията, етническия мир и духа на толерантност в Република България. На парламентарните избори произведени на 25 юни 2005 г. Ахмед Доган отново е избран за депутат. След два неуспешни опита за съставяне на правителство, президента Георги Първанов дава мандат на ДПС за сформиране на Кабинет. В новосформираното правителство в коалиция управляват ДПС, БСП и НДСВ. 1980 г.  \r\nВ Париж е открита изложба „Българската средновековна цивилизация”, посветена на 13-вековния юбилей на българската държава. 1980 г.  \r\nВ София започва Третата конференция на министрите по образованието от европейския регион на ЮНЕСКО, продължила до 20 юни. В нея участва и генералният директор на ЮНЕСКО Амаду Махтар М'Боу. 1967 г.  \r\nПриет е Закон за държавното знаме на НР България, според който знамето на Народна република България изразява суверенитета на българския народ и държава и е отличителен знак в международните й отношения. То е трицветно - бяло, зелено и червено, поставени водоравно отгоре надолу. Белият цвят “символизира миролюбието, трудолюбието и другите добродетели на българския народ; зеленият - връзката на държавното знаме със знамената на борците за национално освобождение, плодородието на българската земя и любовта на българския народ към родината, червеният - победилата социалистическа революция в България и готовността на българския народ да брани достиженията й.” 1953 г.  \r\nДържавната политехника в София се разделя на четири самостоятелни висши учебни заведения: Висш инженерно-строителен институт (ВИСИ), Висш машинно-електротехнически институт (ВМЕИ), Висш минно-геоложки институт (ВМГИ) и Висш химико-технологически институт (ВХТИ). 1952 г.  \r\nОснован е Съюзът на филмовите дейци в България (първоначално като Творчески дом на кинодейците). \r\nСъюзът на българските филмови дейци има голям принос за изграждането на структурата на българската кинематография, организацията на филмопроизводството и квалификацията на кадрите. СБФД разгръща голяма дейност за утвърждаването на българското киноизкуство, за развитието на кинокритиката и кинотеорията. Съюзът е инициатор, организатор или съорганизатор на всички филмови фестивали в страната. През 1970 г. към него се създават Кабинет на младия кинематографист и Експериментална студия за филмови дебюти, което допринася за творческото развитие на следващите поколения кинематографисти. През годините СБФД разгръща и голяма международна дейност, като осъществят контакти с кинематографичната общност по света, изпращайки свои членове на международни фестивали, организирайки множество международни срещи, конференции, симпозиуми и дискусии по въпросите на киното. Така СБФД е приет за член на най-авторитетни международни филмови организации като ФИПРЕССИ, ФЕРА, АСИФА и СИФЕЖ. Членове на Съюза на българските филмов дейци са били и са най-авторитетните имена на българската кинорежисура, кинодраматургия и литература. Днес Съюзът на българските филмови дейци наброява почти хиляда души. 1948 г.  \r\nВ България е публикуван указ за държавния печат и за печатите с изображение на държавния герб. 1947 г.  \r\nЗапочва съдебен процес срещу Петър Коев от ръководството на БЗНС “Никола Петков”. На 14 юни процесът приключва и той е осъден на 12 г. и 6 м. строг тъмничен затвор като \"идеен подбудител\" за създаването на тайната военна организация \"Неутрален офицер\". \r\nВоенната организация \"Неутрален офицер\" е конспиративна организация, създадена през октомври 1945 г. от група щабни офицери начело с ген. Ив. Попов, бивш помощник началник-щаб на българската армия. Поставя си за цел свалянето на отечественофронтовската власт и възстановяването на предишния режим в страната. Макар че влиза в контакт с лидерите на някои от опозиционните партии, организацията \"Неутрален офицер\" не успява да разгърне някаква по-широка дейност. Разкрита е от органите на реда през 1946 г. 27 от нейните участници са изправени пред съда и получават присъди с различен срок за излежаване в затвора. 1945 г.  \r\nНикола Петков, който се обявява против новото ръководство на БЗНС, в което преобладават левите земеделци, е освободен от поста главен секретар. На негово място е избран Александър Оббов, готов да работи с БРП(к). Привържениците на Никола Петков се обособяват в самостоятелна политическа група. \r\nНикола Петков е политически и държавен деец. Роден е на 21 юли 1893 г. в София. Завършва право в Париж. Член е на БЗНС, през 1932-1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земледелско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939-1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944-1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител в VI ВНС (1946 – 1949 г.). През лятото на 1947 г. му е отнет депутатският имунитет и е осъден на смърт за противодържавна дейност. Умира на 23 септември 1947 г. 1941 г.  \r\nВ Гюмюрджина е основано българско читалище \"Просвета\", продължител на съществувалото до 1920 г. читалище. 1930 г.  \r\nДейци на Западнопокрайнската революционна организация \"Въртоп\" взривяват бомба на Нишката жп гара. На 22 юни под натиска на Великобритания и по нареждане на временно председателстващия правителството външен министър Атанас Буров са арестувани 25 македонски дейци. \r\nВътрешната западнопокрайнска революционна организация \"Въртоп\" е създадена през 1923 г., в отговор на терора, на който е подложено българското население от Западните покрайнини, от страна на югославските власти. Организацията въплъщава идеята за въоръжена борба, за национално освобождение и присъединяване на областта към България. Когато репресиите на югославските власти достигат застрашителни размери, членовете на организацията пристъпват към провеждане на серия от атентати, политически убийства и диверсии на територията на Западните покрайнини и Поморавието - Враня, Ниш, Пирот, Цариброд, както и в столицата Белград. 1911 г.  \r\nВ Битоля е основана Отоманска партия на базата на Българската народнофедеративна партия начело с депутата в отоманския парламент Тодор Павлов. 1864 г.  \r\nВ Цариград се закрива съборът, свикан от Вселенската патриаршия за решение на българския църковен въпрос. В Събора участват всички бивши цариградски патриарси, патриарсите на Александрия, Йерусалим и Антиохия, синодалните и пребиваващите в Цариград митрополити и епископи, мирски лица, гръцки първенци, само четирима българи – владиците Панарет Пловдивски, Антим Преславски и Доротей Софийски, и едно мирско лице – Гавраил Кръстевич. Съборът не пожелава да удовлетвори българските искания и в решенията си заменя думите “българи” и “български” с “християни”. Българите в Цариград подават до Високата порта изложение, продължавайки преследването на народната цел – възстановяване на Българската православна църква. 1842 г.  \r\nИздадени са присъдите над арестуваните участници във Втория браилски бунт (1842 г.). Георги Раковски и още 6 души са осъдени на смърт. \r\nБраилските бунтове (1841 - 1843 г.) са революционни акции на българската емиграция в Румъния, с ръководен център Браила. Първият от тях е организиран през 1841 г. Начело застават сръбският капитан Владислав Татич и българинът В. Хадживълков. Участниците в него се опитват да използват влошеното външно и вътрешнополитическо положение на Османската империя след неуспешната за Високата порта Турско-египетска война (1839 г.), за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й вземат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. Около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият. \r\nСлед неуспеха на първата акция, през август същата година българските емигранти започват подготовката на нова. По това време в Браила пристига Г. С. Раковски, който се свързва с капитан Хаджи Ставри - пратеник на тесало-епирското революционно дружество, и установява контакт с главния организатор на новия бунт Г. Димитров Казак. Планът на акцията предвижда събирането на многохиляден отряд от Южна Бесарабия и вътрешността на Влашко и Молдова, който след това да мине през Браила и да увлече намиращите се там български и гръцки доброволци. След като разбие местния румънски гарнизон, отрядът трябва да се прехвърли през Дунав на българския бряг и да вдигне въстание. Румънските власти узнават за готвения план и вземат своевременни контрамерки. През февруари 1842 г. румънските власти правят опит да арестуват Г. С. Раковски. Стига се до ново сражение със заговорниците. За да спаси заловените бунтовници, Г. С. Раковски се предава и е осъден на смърт. Но тъй като притежава гръцки паспорт (под името Георги Македон), е предаден на гръцките консулски власти. 1444 г.  \r\nПодписан е Адрианополският мир, който слага край на първия поход на Владислав III Ягело (на снимката) и Янош Хуняди за прогонване на османските нашественици от Европа (1443 г. - 1444 г.). \r\nТака наречения “Дълъг поход” на кръстоносната армия, командвана от полско-унгарския крал Владислав ІІІ Ягело (1434 – 1444 г.) и трансилванския войвода Янош Хуняди (1437 – 1456 г.), започва през октомври 1443 г. Кръстоносният поход има дълга подготовка, в която активно се включва Римската църква и сам папа Евгений ІV. В християнската военна кампания се включват 250 000 унгарски, полски, немски и френски рицари, чешки хусисти и 8000 сръбски бойци на деспот Георги Бранкович (1426 – 1456 г.). В християнската армия участва и българският престолонаследник Фружин, “господарят на Загоре”. В първия си поход християнската армия стига до Ихтиманските възвишения. Въпреки удържаната победа над турците, поради настъпващата зима на 1443 г.-1444 г., тя се връща обратно. През май 1444 г., по инициатива на Мурад II, в Одрин започват преговори за сключване на мирен договор. Османската дипломация проявява изключителна активност за подписване на примирие, тъй като трябва да решава проблеми с враговете си в Анадола. Според клаузите на договора султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. По настояване на сръбския владетел Георги Бранкович (1426 - 1456 г.) християнските сили се съгласяват да подпишат договора. Договорът е преподтвърден през юли в унгарския град Сегед. \r\nВъпреки това Владислав III Ягело предприема нов поход срещу Османската империя. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври същата година тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достигна Варненското поле. По време на Варненската битка (10.11.1444 г.) Владислав III Ягело попада с малък отряд от личната си охрана в еничарско обкръжение и е убит. Убийството му внася смут сред обединените християнски войски и впоследствие те са разбити. 766 г.  \r\nПо време на управлението на хан Телериг византийският император Константин V Копроним потегля от Константинопол към българските земи с 2600 кораба и огромна войска. Морска буря около н. Емине разбива византийския флот и голяма част от войниците загиват.  \r\nХан Телериг управлява в периода 768 - 777 г. През 774 г. сключва мирен договор с Византия, с което предотвратява военен конфликт с нея. Прави опит да обедини славяните от българската група в силна държава. За да запази независимостта на българската държава, прибягва до хитър ход - за да унищожи провизантийската групировка сред военноплеменната аристокрация в страната, изпраща писмо на византийския император, в което му съобщава, че иска да избяга от България и затова го моли да му съобщи имената на доверениците си в България. След като получава списъка на императорските \"тайни приятели\", Телериг заповядва всички да бъдат избити. Разгневен от измамата, византийският император веднага предприема поход срещу българите (август 775 г.), но още по пътя получава сърдечен удар и умира. След 2 години обаче в България отново стават вътрешни междуособици и Телериг бяга в Цариград. Там приема християнството и се жени за братовчедка на византийската императрица. На тази дата са родени: 1945 г.  \r\nРоден е Найден Андреев - български композитор и аранжор на естрадна музика. Отговорен редактор на редакция \"Забавна музика\" в БНТ от 1972 г. и ръководител на вариететно-сатиричния театър в Габрово от 1985 г. В забавната музика влиза през 1966 г. като ръководител на група \"Пчелите\". Има 3 авторски албума - \"Моите мелодии\" (1983 г. и 1986 г.) на \"Балкантон\" и на \"Мелодия\" в изпълнение на А. Миронов. 1944 г.  \r\nРоден е Дойчин Василев - български алпинист, заслужил майстор на спорта. Досега е изкачил осемхилядниците Даулагири, Макалу, Щища Пангма и Чо Ойю. Дойчин Василев покорява и най-високия връх на планетата Еверест (8 848 м). 1904 г.  \r\nРоден е Атанас Далчев - български поет, преводач и есеист. Завършва философия в СУ “Св. Климент Охридски” през 1927 г. Заминава за Рим и пътешества из Италия. През 1928-1929 г. е в Париж. Посещава и Лондон. Работи като учител в България. През 1936-1937 г. пътува из Франция. Бил е учител по български език в Цариград през 1938 г. и училищен инспектор и директор на прогимназия в София до 1944 г. След 9 септември 1944 г. е началник отделение в Министерството на информацията; заместник-главен редактор на сп. \"Пламъче\". Печата свои стихотворения за пръв път в сборник \"Мост\" през 1923 г. Произведенията му са превеждани на много езици. Носител е на Хердерова награда за 1972 г. Съчинения: \"Прозорец\" (1926 г.), \"Стихотворения\" (1928 г.), \"Париж\" (1930 г.), \"Ангелът на Шартър\" (1943 г.), \"Стихотворения\" (1965 г.), \"Фрагменти\" (1967 г.), \"Балкон\" (подредба Р. Ралин, 1972 г.), \"Стихотворения. Фрагменти\" (1974 г.), \"Стихотворения. Фрагменти. Мисли и впечатления\" (1978 г.), \"Съчинения\", в 2 т. (1984 г.), \"Стихотворения. Преводи. Миниатюри\". (подб., ред. и предг. и прил. Р. Ралин, 1990 г.) . 1889 г.  \r\nРоден е Гьончо Белев - български писател. Първото му произведение е повлияно от Тетмайер - \"Горски иммортели\" (1912 г.), печатано в приложението на в-к \"Вечерна поща\". Делегат на конгреса на писателите за защита на световната култура в Париж през 1938 г. По-известни негови съчинения са: \"Тайно страдание\" (1923 г.), \"Животът си тече\" (1937 г., 1938 г., в две части), \"За маслиненото клонче в Париж\" (1939 г.), \"Случки из живота на Минко Минин\" (1940 г., 1945 г., 1957 г., роман в 4 части), \"Панорама на една епоха\" (1960 г.) и др. 1868 г.  \r\nРоден е Янко Забунов – един от основателите на БЗНС (1899 г.) и пръв председател на УС на БЗНС. Учи агрономство в Австрия (1890- 1891 г.), работи като учител и директор на сливенското Винарско училище (1891 - 1895 г.). През 1897 г. е директор на Лозаро-винарското училище в Плевен. Два пъти е избиран за народен представител. Отстоява идеята за утвърждаване на БЗНС като политическа организация на селяните. Издава и редактира съюзния орган в. “Земеделска защита”. През 1902 г. се оттегля от активна политическа дейност. 1864 г.  \r\nРоден е Стоян Загорски - генерал-лейтенант. Завършва военно училище в София и артилерийска академия в Русия. Като артилерийски инженер е командир на Софийски крепостен батальон и на IV-ти артилерийски полк. През Балканската война е началник на обсадната артилерия, а от 2 август 1915 г. е назначен за Инспектор на инженерните войски. По време на Първата световна война (1915 - 1918 г.) е началник на инженерните войски при Щаба на Действащата армия. На тази дата умират: 2011 г.  \r\nУмира Петър Константинов (1928 - 2011) - председател на Общонародно сдружение „Мати Болгария”.  \r\nПисателят д-р Петър Константинов, роден на 1 август 1928 г. в гр. Казанлък, е завършил медицина и политическа икономия. На популяризирането на българското, европейското и световното изкуство той е посветил повече от четиридесет години. Автор е на над тридесет книги – романи, повести, сборници, разкази, художествена публицистика и изкуствознание, повечето от които са претърпели три, четири и пет издания. Има над 200 научни труда в областта на медицината, изкуството, политическата икономия и историята и над 2000 публикации в периодичния печат. \r\nПроф. д-р Петър Константинов взема дейно участие в обществения живот на страната. Един от основателите и председател на Общонародното сдружение „Мати Болгария” – първата общонародна организация след демократичните промени през 1989 г., която осъществи изключително активна дейност у нас и в чужбина за пробуждане, съхранение и разпространение на българския народен дух, народните традиции и историческата ни памет. \r\nКато председател на Националния комитет за защита правата на българите извън сегашните граници на България и на Националния комитет за защита на историческата истина в България, той съдейства с подкрепата на широката общественост за защита правата на компактното българско население извън сегашните граници на България и за създаване на истинско действащо гражданско общество. \r\nПочетен гражданин на Казанлък. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.12", "title": "Денят 12 юни в българската история"}
{"url": "http://www.focus-news.net/news/2019/06/12/2668921/mezhdunarodno-uchenie-s-uchastieto-na-protivopozharni-ekipi-i-tehnika-ot-chetiri-strani-shte-se-provede-v-uchebniya-tsentar-na-gd-pozharna-bezopasnost-i-zashtita-na-naselenieto-v-montana.html", "text": "В Центъра за професионална квалификация на ГД „Пожарна безопасност и защита на населението“ в Монтана от днес до 15 юни ще се проведе международно полево учение на тема „Издирване и спасяване при тежки/средно тежки условия в градска среда и издирване в заразена среда“. Това съобщиха от пресцентъра на  МВР . В съвместните тренировки ще участват екипи от България, Румъния, Гърция и Молдова.  \r\nВъв връзка с придвижването на колоните от специализирани автомобили и техника е затрудняване на движението в някои пътни участъци, както следва:  \r\nОт 9.00 часа до 11.00 часа: ГКПП \"Дунав мост\" - Плевен - Монтана, Правец - Враца - Монтана. От 12.00 часа до 13.00 часа: ГКПП \"Дунав мост 2\" – Монтана.  \r\nКолоните ще бъдат съпровождани и охранявани от автомобили на ГДПБЗН.  \r\nЕкипи на \"Пътна полиция\" в областите Русе, Велико Търново, Плевен, Плевен, Враца, Монтана, Благоевград, Кюстендил, Перник, София и Видин са предприели организация  за обезпечаване на движението при преминаване то на международните формирования през съответните територии.", "date": "2019.06.12", "title": "Международно учение с участието на противопожарни екипи и техника от четири страни ще се проведе в Учебния център на ГД „Пожарна безопасност и защита на населението“ в Монтана"}
{"url": "http://www.focus-news.net/news/2019/06/12/2668922/aleksandar-yordanov-sds-lichnite-kauzi-nyamat-myasto-v-ep-vazhna-e-misalta-za-natsionalniya-interes.html", "text": "Личните каузи нямат място в ЕП, важна е мисълта за националния интерес. Това каза в интервю за предаването „Вече 30 години – времето е наше“ на  Радио „Фокус“  Александър Йорданов, избран за евродепутат от листата на ГЕРБ и СДС и председател на 36-ото Народно събрание. Той обясни, че новият състав на парламента ще бъде конституиран на 2 юли в Страсбург, а след това предстои избор на ръководните постове. „Ние членовете на ЕНП, имаме своята позиция, взехме своето решение миналата седмица в Брюксел и то е единодушно, че наш кандидат за поста председател на Европейската комисия ще бъде християндемократът от Германия господин Манфред Вебер. Той постави няколко акцента, два от които според мен много ценни и важни за България. Първо, това е да се ориентираме като граждани на Европа, като народи, като държави, към бъдещето – как искаме да изглежда за нас, за децата ни, за внуците това бъдеще? Какъв свят ще им оставим да живеят? И дали това ще бъде свят, в който европейците ще определят правилата, или други държави, извън Европа, ще ни налагат своите правила, включително и технологии, и разбирания за света? Манфред Вебер защитава именно тезата, че европейците, трябва да определяме и в бъдеще правилата на света. И второто, което той подчерта, е, че наистина националната гордост – това, което в България винаги се е подчертавало – че ние трябва да си останем българи, че нашето национално самочувствие, нашата национална история не трябва да се губи, но тази наша национална гордост и националната гордост на всички останали европейски държави, трябва да се съчетава със съзнанието ни, че сме заедно всички граждани на една обединена Европа“, обясни Йорданов. Новоизбраният евродепутат изрази надежда през новия мандат на ЕП Северна Македония да започне преговори за членство в Общността.  \r\nВиктория МЕСРОБОВИЧ-КУВЕНДЖИЕВА", "date": "2019.06.12", "title": "Александър Йорданов, СДС: Личните каузи нямат място в ЕП, важна е мисълта за националния интерес"}
{"url": "http://www.focus-news.net/news/2019/06/12/2668918/sport-predstoi-tegleneto-na-zhrebiya-za-parva-i-vtora-liga.html", "text": "В 11:30 часа в Националната футболна база в Бояна ще бъде изтеглен жребият за новия сезон в Първа и Втора лига, след което ще стане ясна програмата на отборите за 26-те кръга на редовния сезон.  \r\nЗа четвърти пореден сезон Първа лига ще се състои от 14 отбора. Новите отбори в елита са Арда (Кърджали) и Царско село. Дунав (Русе) и Витоша (Бистрица) запазиха местата си след участие в пресявките. \r\nОт жребия ще зависят и последните проверки на отборите преди сезона.", "date": "2019.06.12", "title": "Спорт: Предстои тегленето на жребия за Първа и Втора лига"}
{"url": "http://www.focus-news.net/news/2019/06/12/2668916/ministar-krasimir-karakachanov-shte-nablyudava-uchenieto-otveten-udar-2019-g-na-poligona-novo-selo.html", "text": "Министърът на отбраната Красимир Каракачанов и началникът на отбраната генерал Андрей Боцев ще наблюдават тактическите занятия на военнослужещите от състава на многонационален батальон в рамките на националното учение с международно участие „Ответен удар – 2019 г.“. Това съобщиха от пресцентъра на  Министерство на отбраната . На учебен полигон „Ново село“ военнослужещите ще отработват задачи в съвместни действия по отбрана и контранастъпление.  \r\nВ тактическото учение с бойни стрелби на учебен полигон „Ново село“ участват над 800 военнослужещи от въоръжените сили на България, Албания, Гърция, Северна Македония и САЩ.  \r\nМинистър-председателят Бойко Борисов е поканен да наблюдава взаимодействието на участниците в „Ответен удар – 2019 г.“ в съвместната отбранителна операция.", "date": "2019.06.12", "title": "Министър Красимир Каракачанов ще наблюдава учението „Ответен удар – 2019 г.“ на полигона „Ново село“"}
{"url": "http://www.focus-news.net/news/2019/06/12/2668923/vas-shte-razgleda-zhalbata-na-desislava-ivancheva-protiv-zakonnostta-na-izbrani-evrodeputati.html", "text": "Пленум на съдиите от Върховния административен съд ще се проведе от 15.30 часа. Това съобщиха от пресцентъра на  ВАС . Той се свиква във връзка с постъпила жалба от Десислава Петрова Иванчева, регистрирана като независим кандидат за член на Европейския парламент, против законността на избора на Атидже Байрямова Алиева - Вели и Искра Димитрова Михайлова - Коларова, и двете от листата на \"ДПС\", обявени с решение № 456-ЕП/31.05.2019 год. на Централната избирателна комисия. Върховните съдии трябва да вземат решение дали да бъде сезиран Конституционният съд с мотивирано искане да се произнесе по законността на избора на член на Европейския парламент от Република България.  \r\nСпоред Десислава Иванчева зачетените от ЦИК заявления на Мустафа Карадайъ и Делян Пеевски да оттеглят по същество съгласието си за участие в изборите след провеждането на самите избори представлява институционално легитимиране на злоупотребата с пасивното избирателно право и с демократичните принципи на страната. Решение № 456-ЕП/31.05.2019г. на ЦИК, с което тези заявления за оттегляне на съгласие се зачитат, нарушава Конституцията на Република България и по-специално текста на чл.57, ал.2 от КРБ, който не допуска злоупотреба с права, както и тяхното упражняване, ако то накърнява права или законни интереси на други, пише в жалбата.  \r\nВърховният административен съд е носител на правото да оспори законността на проведените избори за членове на Европейския парламент от Република България, както и законността на избора на отделен член на Европейския парламент от Република България. Съгласно чл. 394, ал. 2 от Изборния кодекс ВАС може да сезира КС въз основа на постъпило в срок (чл. 394, ал. 1 от ИК) оспорване от кандидатите за членове на Европейския парламент от Република България, партиите, коалициите и лицето, което представлява инициативния комитет, регистрирали кандидати в изборите.", "date": "2019.06.12", "title": "ВАС ще разгледа жалбата на Десислава Иванчева против законността на избрани евродепутати"}
{"url": "http://www.focus-news.net/news/2019/06/12/2668920/tv-21-makedoniya-loshoto-vreme-na-balkanite-gradushka-s-razmer-na-yabalka-udari-harvatiya-i-sloveniya.html", "text": "Градушка с размер на ябълка удари северната част на Хърватия, в близост до границата й със Словения, предава скопската  „ТВ 21“ . \r\nНай-сериозни са щетите в областта Горски Котар - телевизията привежда снимки, на които се виждат мащабите им. Градушката е унищожила посевите ви, но и е нанесла щети на домове и автомобили на живущите в района. Тереза Герова", "date": "2019.06.12", "title": "„ТВ 21“ (Македония): Лошото време на Балканите: Градушка с размер на ябълка удари Хърватия и Словения"}
{"url": "http://www.focus-news.net/news/2019/06/12/2668924/api-shofyorite-tryabva-da-karat-vnimatelno-po-pat-867-madan-zlatograd-v-rayona-na-krastovishteto-za-nedelino-zaradi-montazh-na-avtomatichni-ustroystva-za-patniya-trafik.html", "text": "От 9.00 часа до 18.00 часа движението по участък от път III-867 Мадан - Златоград в района на кръстовището за Неделино ще се извършва в една лента поради монтаж на автоматични устройства за пътния трафик. Това съобщиха от пресцентъра на  Агенция „Пътна инфраструктура“ . Шофьорите трябва да карат внимателно и със съобразена скорост.", "date": "2019.06.12", "title": "АПИ: Шофьорите трябва да карат внимателно по път III-867 Мадан - Златоград в района на кръстовището за Неделино заради монтаж на автоматични устройства за пътния трафик"}
{"url": "http://www.focus-news.net/news/2019/06/12/2668926/dobrich-ogranicheno-e-dvizhenieto-na-tovarni-avtomobili-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Движението на автомобили по част от път II-27 Владимирово – Добрич е регулирано с пътни знаци и трябва да се осъществява с повишено внимание поради ремонт на асфалтова настилка. Ремонтът на част от пътната отсечка ще продължи до 14 юни.  \r\nВ Добрич се работи по ул. „Никола Петков“ и по част от бул. „Добруджа“ в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. В Добрич времето е облачно, духа слаб вятър, възможни са превалявания от дъжд, температурата на въздуха е около 19 градуса.  \r\nЖулиета НИКОЛОВА", "date": "2019.06.12", "title": "Добрич: Ограничено е движението на товарни автомобили над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/06/12/2668925/vechernye-novosti-sarbiya-milorad-dodik-otkaza-izprashtaneto-na-voyski-po-granitsite-sas-sarbiya-i-cherna-gora.html", "text": "Членът на Тристранното председателството на Босна и Херцеговина Милорад Додик е отхвърлил предложението за изпращане на войски по границите със Сърбия и Черна гора за защита на страната от наплива на нелегални мигранти, съобщава електронното издание на белградския ежедневник  „Вечернье Новости“  . \r\nСъответното стана ясно след извънредно заседание в Сараево, посветено на мигрантската криза. По думите на Додик, в рамките му „не е взето решение“ по проблема. Пред репортери политикът от Република Сръбска заяви, че е отхвърлил искането за разполагане на войници по границите със съседните държави, като подчерта, че подобна задача не влиза в задълженията на армията.  \r\n„Не мога да приема армията да бъде разгърната по границата със Сърбия и Черна гора\", категоричен бе Додик, добавяйки, че не подкрепя и решението за разполагане на служители на Фронтекс (Европейската агенция защита на външните граници на ЕС). Съгласно думите му, подобна стъпка ще доведе единствено до „по-сложна“ ситуация на границата с Хърватия. \r\nДодик е отхвърлил също и създаването на миграционни центрове в страната. Предложението бе отправено от босненския член на Тристранното председателство Шефик Джаферович. \r\n„В Република Сръбска няма да се създават мигрантските центрове\", подчерта политикът, като заключи, че проблемът с мигрантите е „обслужван\" от по-ниските нива на управление. Тереза Герова", "date": "2019.06.12", "title": "„Вечернье Новости“ (Сърбия): Милорад Додик отказа изпращането на войски по границите със Сърбия и Черна гора"}
{"url": "http://www.focus-news.net/news/2019/06/12/2668927/bchk-i-natsionalniyat-tsentar-po-transfuzionna-hematologiya-shte-vrachat-pochetni-plaketi-na-dalgogodishni-dobrovolni-i-bezvazmezdni-kravodariteli.html", "text": "По повод Световния ден на доброволния и безвъзмезден кръводарител – 14 юни, Българският червен кръст и Националният център по трансфузионна хематология (НЦТХ) ще връчат почетни плакети на дългогодишни доброволни и безвъзмездни кръводарители. Това съобщиха от пресцентъра на  БЧК . Те са номинирани от комисия, в която участват представители на двете институции, въз основа на изпратени предложения от цялата страна.  \r\nЗа принос в доброволното и безвъзмездно кръводаряване ще бъдат наградени 10 индивидуални кръводарители, някои от тях дарили кръв над 100 пъти, както и колективите на Бизнес парк София, Национална природо-математическа гимназия „Акад. Любомир Чакалов“, Park Center Sofia & Ceres Management Service и Sofia Airport Centar & Ceres Management Service. \r\nТържествената церемония по награждаването ще стане по време на 59-ата Национална конференция на системата по трансфузионна хематология в България от 11.00 часа в Аулата на НЦТХ (ул. „Братя Миладинови“ 112).", "date": "2019.06.12", "title": "БЧК и Националният център по трансфузионна хематология ще връчат почетни плакети на дългогодишни доброволни и безвъзмездни кръводарители"}
{"url": "http://www.focus-news.net/news/2019/06/12/2668929/api-poetapno-shte-se-zatvaryat-patni-vrazki-na-p-v-tsalapitsa-pri-km-112-na-avtomagistrala-trakiya-zaradi-remont.html", "text": "Продължава ремонтът на пътните връзки на пътен възел „Цалапица“ при 112-ти километър на автомагистрала „Тракия“. Това съобщиха от пресцентъра на  Агенция „Пътна инфраструктура“ . До 12.00 часа ще бъде ограничено движението по следните пътни връзки:  \r\n- Съединение - Бургас, като обходният маршрут е: Съединение - Цалапица - кръгово кръстовище Пловдив - пътен възел Бенковски - Бургас;  \r\n- София - Съединение с обходен маршрут: АМ „Тракия“, п. в. Пазарджик при км 90, гр. Пазарджик, път I-8 Пазарджик - Пловдив, кръгово кръстовище Орта Хан, гр. Съединение;  \r\n- Цалапица - Бургас с обходен маршрут: Цалапица - кръгово кръстовище Пловдив - пътен възел \"Бенковски\" - Бургас. \r\nОт 8.00 часа до 20.00 часа ще бъде ограничено движението по пътната връзка Бургас - Съединение. Обходният маршрут е: пътен възел \"Бенковски\" - Съединение \r\nНеобходимо е шофьорите да карат внимателно със съобразена скорост и да спазват стриктно пътната сигнализация. \r\nРемонтните работи на пътните връзки, които започнаха в началото на седмицата, включват подмяна на асфалтовата настилка. Предвидените средства за обновяването им са около 400 хил. лв. с ДДС. Дейностите се финансират от бюджета на АПИ по програмата за текущ ремонт.", "date": "2019.06.12", "title": "АПИ: Поетапно ще се затварят пътни връзки на п. в. „Цалапица“ при км 112 на автомагистрала „Тракия“ заради ремонт"}
{"url": "http://www.focus-news.net/news/2019/06/12/2668919/prof-rumen-gechev-bsp-gerb-da-ne-si-pravyat-eksperiment-sas-subsidiite-i-politicheskata-sistema.html", "text": "„ГЕРБ да не си правят експеримент със субсидиите. Не сме съгласни политическата система на България да бъде хвърлена в хаос“. Това заяви народният представител от ПГ на „БСП за България“ проф. Румен Гечев в студиото на БНТ, съобщиха от пресцентъра на  Националния съвет на БСП . Той подчерта, че в проектозакона няма разчети какви ще бъдат финансовите и политически последици за партиите. „Ние сме против този начин на издаване на заповеди и правене на политика – с експерименти, без разчети и с риск за политическата система. Дебатът е много важен и трябва да бъде проведен професионално“, категоричен е народният представител. „Подкрепяме това, че данъкоплатците са в правото си да осъществяват контрол и когато е необходимо да бъдат намалени субсидиите. България пропуска инвестиционни проекти за милиарди, къщичките за гости са над 100 млн. лв. Всеки лев е важен за данъкоплатеца, но не трябва да допускаме с лека ръка да се рискува политическата система на страната“, каза още той.  \r\nПроф. Гечев даде примери с финансирането на партиите в Европа. „Прегледахме няколко стотин страници анализи от опита на ЕС, правени с години. С изключение на Холандия и Германия, тенденцията е силно намаляване и нулиране на частните плащания към партиите и изцяло финансиране на партиите от държавата, плюс членски внос“, посочи той. Според него, ако няма субсидии, партиите ще бъдат зависими изцяло от олигархията. Той цитира думи на Борисов по повод предложението субсидията да бъде 1 лв.: „Убеден съм, че това ще доведе олигархията в управлението, но щом 3.5 млн. искат това – глас народен, глас Божи“. Той подчерта, че в цяла Европа и България финансирането от държавата няма да ликвидира напълно корупцията в партиите, но ще я намали драстично. „Ако твърдим, че бизнесът в България не влияе на политиката, няма да бъдем откровени“, каза още проф. Гечев. Той обясни, че парите се дават от Министерството на финансите. „Министърът и неговият екип са длъжни да си правят сметката какво дават. Институциите трябва да работят по-добре“, коментира народният представител.", "date": "2019.06.12", "title": "Проф. Румен Гечев, БСП: ГЕРБ да не си правят експеримент със субсидиите и политическата система"}
{"url": "http://www.focus-news.net/news/2019/06/12/2668935/veliko-tarnovo-zabraneno-e-preminavaneto-na-tovarni-avtomobili-nad-10-tona-prez-prohoda-tvarditsa-elena.html", "text": "Натоварен е трафикът по ул. „Магистрална“ във Велико Търново, която е част от главен път София – Варна,  предаде репортер на  Радио „Фокус“ – Велико Търново . Времето е предимно слънчево. Температурата на въздуха е 19 градуса. Пътните настилки са сухи. Натоварен е трафикът по основните улици и булеварди във Велико Търново. Интензивно е движението в района на пътен възел „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2019.06.12", "title": "Велико Търново: Забранено е преминаването на товарни автомобили над 10 тона през прохода Твърдица – Елена"}
{"url": "http://www.focus-news.net/news/2019/06/12/2668930/pregled-na-osnovnite-temi-v-dobrudzhanskiya-pechat.html", "text": "„Пламен Николов и трудният път към втория мандат на окръжен прокурор“, съобщава на първа страница вестник  „Добруджанска трибуна“ . Кандидатът, по чието време в добричкото държавно обвинение се забъркаха серия публични скандали и още незнайно колко скрити, оправдава липсата на висока успеваемост с лошата работа на полицията. Според вестника очакванията, че поради липса на друг кандидат за административен ръководител на Окръжна прокуратура, освен сегашния Пламен Николов, ще му спечелят безпроблемно втори мандат, са силно преувеличени. Всекидневникът търси кои са възможните препъникамъчета. „ИАРА - Добрич унищожиха 2000 метра бракониерски мрежи“, съобщава вестникът. Инспектори на Изпълнителна агенция по рибарство и аквакултури са открили и унищожили бракониерски мрежи от прилежащата акватория на Черно море и от езерото Дуранкулак. Съставен е протокол срещу неизвестен извършител. Уловът - 7 кг сребриста каракуда, е върнат във водата. Още 1400 м хрилни мрежи за улов на калкан са открити в прилежащата акватория в края на миналата седмица. Уловените 23 калкана са върнати в морето. „Започнаха бойните пускове по въздушни цели на Шабла‘ 2019“, съобщава изданието. От вчера са в ход дневни и нощни пускове и стрелби. В рубриката „Новини“ – „Варненци ще се грижат за летовниците на неохраняемите плажове в Добричко“. Общо седем спасителни стационарни поста са предвидени на петте плажа – „Крапец–север“, „Фиш-фиш“, „Болата“, „Дуранкулак - къмпинг „Космос“ и Шабленска тузла - къмпинг „Добруджа“. Постовете ще бъдат през юли и август.  \r\n„Soul voices“ - с приз „Бъдещето на Европа“, темата е от първа страница на другия регионален вестник  „Нова добруджанска трибуна“ . Камерната формация при СУ „Св. Климент Охридски“ с диригент Габриела Павлова и пианист Галина Гешева е извоювала приза на престижния международен хоров фестивал „Черноморски звуци“ в Балчик. Съставът е участвал в конкурсната програма, заедно с хорове от Чехия, Финландия, Естония и България. Формацията е създадена в средата на миналата година и в репертоара си има произведения от български и чужди композитори от епохата на Ренесанса до наши дни. „Националната кампания „Попитайте хематолога“ ще посети Добрич“, съобщава изданието. Специалист от университетски център ще консултира пациенти на 20-ти юни тази година. Д-р Мерлин Ефраим, специалист клинична хематология от Университетска болница „Св. Марина“ във Варна ще преглежда и консултира безплатно пациенти със съмнение за хематологично заболяване. „Избран е изпълнител по обществена поръчка за водно-охранителна дейност на неохраняеми плажове в област Добрич“, съобщава всекидневникът. Общо две са били постъпилите оферти след удължаване на срока. До първоначалния срок на приемане на оферти - 31 май 2019 г., е постъпила само една оферта в съответствие с изискването на Закона за обществените поръчки. Срокът за подаване на оферти и бил удължен с още три дни - до 6 юни. В този период е постъпила още една оферта от варненска фирма.", "date": "2019.06.12", "title": "Преглед на основните теми в добруджанския печат"}
{"url": "http://www.focus-news.net/news/2019/06/12/2668936/burgas-rezultatite-po-proekta-youmig-shte-badat-predstaveni-v-ekspotsentar-flora.html", "text": "Заключителна конференция и партньорска среща ще събере представители на местни власти и професионалисти в областта на статистиката от осем държави в Дунавския регион днес и на 13 юни в Експоцентър „Флора“ – Бургас. Това съобщиха от пресцентъра на  Община Бургас . Ще бъдат обсъдени социалните предизвикателства, породени от младежката миграция в региона, както и добрите практики за привличане и задържане на човешки капитал на другите общини – партньори по проекта. Събитието се организира в рамките на проект „Подобряване на институционалния капацитет и насърчаване на сътрудничеството за справяне с влиянието на транснационалната миграция на младежите“ (YOUMIG) по програма за транснационално сътрудничество „Дунав“ 2014-2020 и е от 09.00 часа. Информация за проекта и постигнатите резултати можете да намерите  .", "date": "2019.06.12", "title": "Бургас: Резултатите по проекта YOUMIG ще бъдат представени в Експоцентър „Флора“"}
{"url": "http://www.focus-news.net/news/2019/06/12/2668937/yambol-v-grada-shte-se-sastoi-art-festival-pod-naslov-otvoreni-prostranstva.html", "text": "В дните до 17 юни в Ямбол ще се състои арт фестивал под наслов „Отворени пространства“, съобщиха от  Общината . Програмата на фестивала включва ученически конкурс за мултимедийни презентации на тема „Ямбол – моят град“; „Отворени арт пространства“ – изложба вернисаж на млади художници и фотографи от града; „Национален ролер фест“, а също и „Уличен театър за деца“. \r\nВ продължение на два дни група ученици ще се обучават за екскурзоводи в инициативата „Опознай Ямбол и неговите околности“ чрез пешеходни туристически маршрути. Фестивалът ще приключи с концерт на самодейни творчески формации.", "date": "2019.06.12", "title": "Ямбол: В града ще се състои арт фестивал под наслов „Отворени пространства“"}
{"url": "http://www.focus-news.net/news/2019/06/12/2668938/aleksandar-yordanov-sds-balgariya-ne-gubi-nishto-ot-nerealiziraniya-proekt-yuzhen-potok-i-ot-otdalechenostta-si-ot-rusiya.html", "text": "България не губи нищо от нереализирания проект „Южен поток“ и от отдалечеността си от Русия. Това каза в интервю за предаването „Вече 30 години – времето е наше“ на  Радио „Фокус“  Александър Йорданов, избран за евродепутат от листата на ГЕРБ и СДС и председател на 36-ото Народно събрание. „Тази идея за „Руски поток“, сега се нарича „Турски“, а по-рано беше „Южен поток“, е спекулативна политическа идея. Вярно, това е един икономически проект, но зад този икономически проект стои голяма политическа спекулация. Той цели да заобиколи държавата Украйна, с която Русия очевидно е в лоши отношения, а е в лоши отношения, защото Русия нападна тази държава, окупира нейни територии и Русия спрямо Украйна се явява държава-агресор. Това е неприемливо от Европейския съюз, неприемливо е от всички демократични държави по света. Затова и те наложиха санкции на Русия и продължават да ги налагат. Проектът „Турски поток“ е опасен за България защото отново пренася същата руска газ и поставя в този смисъл зависимостта на България към руската газ. Освен това обаче остава зависимостта ни от Русия, от руската газ. Ние влизаме в една игра, която цели да удари и една приятелска нам държава, каквато е Украйна. И България като една европейска държава, и България със своята хилядолетна история, култура, традиция, опит и всичко, не може да участва в подобни руски игри“, обясни той. Александър Йорданов коментира още, че тонът на отношения между България и Русия трябва да бъде на равнопоставеност, нещо, което към момента липсва. Той е категоричен, че трябва да се намери начин, по който да диверсифицираме доставките на газ както за България, така и през България за Европа. \r\nВиктория МЕСРОБОВИЧ-КУВЕНДЖИЕВА", "date": "2019.06.12", "title": "Александър Йорданов, СДС: България не губи нищо от нереализирания проект „Южен поток“ и от отдалечеността си от Русия"}
{"url": "http://www.focus-news.net/news/2019/06/12/2668933/denyat-12-yuni-v-svetovnata-istoriya.html", "text": "На тази дата през 1444 г. подписан е Адрианополският мир, който слага край на първия поход на Владислав III Ягело и Янош Хуняди за прогонване на османските нашественици от Европа (1443 г. - 1444 г.). През 1666 г. - в Лунд (Швеция) е основан един от най-старите университети в Европа. Днес той има филиали в Малмьо и Хелсингборг, като заедно с това си сътрудничи с датския Оресундски университет. Университетът е един от най-престижните в Швеция и често е сравняван с английския Оксбридж. На път за Египет Наполеон завладява Малта. Годината е 1798-а. През 1839 г. Абнър Дабълдей формулира основните правила на бейзбола. 100 години по-късно са открити националният музей и залата на славата на този спорт. Международната федерация по бейзбол е основана през 1921 г. През 1964 година заедно с други членове на Африканския Национален конгрес Нелсън Мандела е осъден на доживотен затвор по обвинение за саботаж, държавна измяна и конспирация към Южна Африка. През 1991 година Борис Елцин печели първите избори за президент на Русия.  Пат Дженингс - ирландски футболист, вратар, Фриц Алберт Липман - американски биохимик, немец по произход, Егон Шиле - австрийски живописец и график, Дженерариъс Макгахан - американски журналист.  Булат Окуджава - руски поет, автор на песни, писател, Александър Дейнека - руски художник, член на Художествената академия на СССР, Уйлям Ърнест Хокинг - американски философ, представител на персонализма, Карл Краус - австрийски писател, публицист и филолог, Рене де Клерк - белгийски писател, пишещ на нидерландски език.  2017 г.  \r\nЗеметресение с магнитуд 6,3 разтърсва Егейско море, причинявайки смърт на един човек. Много жилища са повредени в Пломари, Гърция, а някои са срутени. 2017 г.   \r\nПанама прекъсва дипломатическите си отношения с Тайван и установява официални отношения с Китай. 2017.г.  \r\nСтотици хора са арестувани на антикорупционни протестни митинги в Москва и Санкт Петербург и в много други градове. Сред задържаните е и опозиционният лидер Алексей Навални, който  е осъден на 30 дни арест за организиране на митингите. 2016 г.  \r\nПовече от 50 души бяха убити при атаката в нощен гей клуб в град Орландо в американския щат Флорида. 53 ранени са били откарани в болница. 2015 г.  \r\nВ Баку се откриват първите европейски игри. 2013 г.  \r\nС цел икономии правителството на Гърция закрива най-голямата държавна телевизия ERT. 2012 г.  \r\nВ Москва се състои вторият опозиционен „марш на милионите“ с участието на 20 - 40 хиляди човека. 2011 г.  \r\nНа парламентарните избори в Турция победа удържа управляващата Партия на справедливостта и развитието като спечели 326 места в 550 членното Велико национално събрание на Турция (Меджелиса). 2008 г.  \r\nЖителите на Ирландия на референдум отхвърлят Договорът от Лисабон - Опростен вариант на Конституция на ЕС. 2000 г.  \r\nВладимир Путин подписва указ за назначаване на върховния мюфтия на Чечня Ахмад Кадиров за глава на временната чеченска администрация, след което той напуска поста на мюфтия. Президентът на Чечня Ахмад Кадиров е роден през 1950 г. Завършва ислямско духовно училище (мадраса) в Бухара и Ислямският институт в Ташкент, Узбекистан. През 1989 г. основава първия Ислямски институт на територията на Северен Кавказ, чийто ректор е до 1994 г. От 1994 г. до 1996 г. участва във военните действия в редиците на чеченските бойци против руските федерални войски. През 1995 г. в хода на срещата на полевите командири на Чечня в село Ведено Джохар Дудаев назначава Кадиров за върховен мюфтия на Чечня. В качеството си на нов духовен лидер на републиката Кадиров обявява свещена война на Русия. През 1996 г. той е сред участниците в преговорите между генерал Александър Лебед и Аслан Масхадов, състояли се в селището Стари Атаги. Известен е като убеден противник на уахабизма. На 25 юли 1998 г. в Грозни по негова инициатива се провежда Конгрес на мюсюлманите от Северен Кавказ. Участниците на конгреса осъждат уахабизма и обвиняват Русия в “косвена подкрепа” на уахабитите. Кадиров иска от ръководството на Чечня да разпусне въоръжените уахабитски групировки и да екстрадират религиозните проповедници от републиката. След нахлуването на отряди на Шамил Басаев и Хаттаб на територията на Дагестан през август 1999 г., Кадиров се отказва от участие в нова война против Русия и обявява Гудермеския, Курчалоевския и Ножай-Юртовския район на Чечня за “зона, свободна от уахабизъм”. На 25 септември 1999 г. по време на митинг в Гудермес Кадиров заедно с други бойци заявява, че е готов да се бори против уахабитите с оръжие в ръка. На 10 октомври 1999 г. Аслан Масхадов с указ отстранява Кадиров от поста върховен мюфтия на Чечня, като го обявява за “враг на чеченския народ”, който “подлежи на унищожение”. В началото на ноември 1999 г. благодарение на Кадиров федералните сили практически безпрепятствено навлизат в Гудермес - втория по големина град на Чечня. На 12 юни 2000 г. Владимир Путин подписва указ за назначаването на Кадиров на поста ръководител на временната администрация на Република Чечня. След назначаването си Кадиров се отказва от задълженията си на върховен мюфтия. На 12 август 2000 г. Кадиров излиза със заявление по местната телевизия и призовава воюващите чеченци да се предадат. В обръщението си към полевите командири Кадиров заявява, че е получил от руския президент “пълномощия за амнистия на участниците на незаконните въоръжени групировки, не участвали в извършването на особено тежки престъпления”. През януари 2001 г. Кадиров се съгласява да оглави Съвета на директорите на чеченския филиал на компанията “Роснефт”. На 5 октомври 2003 г. е избран за президент на Чечня, като печели повече от 80% от гласовете на избирателите. Умира при атентат на 9 май 2004 г. 1994 г.  \r\nС референдум в Австрия е прието членството ѝ в ЕС. 1991 г.  \r\nБорис Елцин печели първите избори за президент на Русия. Борис Николаевич Елцин е роден на 1 февруари 1931 г. Завършва Уралския политехнически институт като инж.-конструктор през 1955 г. Работи като инженер и началник на Южгорстрой (1955-1963); началник на строителния отдел на Свердловския областен комитет на КПСС (1966-1976). Член е на КПСС от 1961 г. От 1968 г. е първи секретар на Свердловския обком на КПСС. От април 1985 г. завежда отдел в ЦК на КПСС. Член на ЦК на КПСС (1981 г.); кандидат-член на Политбюро на ЦК на КПСС (1986 г.). Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава тв интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\", с което става най-популярният човек в страната. Осъществява частно посещение в САЩ (септември 1989 г.). Той е първият свободно избран президент на Русия (1991 г.; преизбран през 1996 г. до 2000 г.). През 1991 г. посещава САЩ като държавен глава. През 1991 г. и октомври 1993 г. с помощта на армията потушава опит за преврат. Създава Общността на независимите държави (ОНД). Провежда икономически реформи. Обявява КПСС извън закона (7.11.1991 г.). Умира на 23 април 2007 г., от сърдечна недостатъчност. 1970 г.  \r\nАнглийският актьор Лорънс Оливие става първия актьор в историята, получил титлата “лорд”. Лорънс Оливие е роден през 1907 г. Учи в Централната драматична школа в Оксфорд (1924 - 1925). Смятан е за най-големия британски театрален актьор и за най-добрия Шекспиров интерпретатор. Той е инициатор за създаването и пръв директор на Националния театър. В киното е от 1930 г. (\"Сламената вдовица\"). Снима се в централни роли в незначителни американски и английски филми - \"Жълтият билет\" (1931 г.), \"Както ви се харесва\" (1936 г.), \"Непобедимата армада\" (1936 г.), \"Разводът на лейди Х” (1938 г.). Едва във филмите \"Брулени хълмове\" (1939 г.) и \"Ребека\" (1940 г.) изкуството на Оливие достига нивото на театралните му изяви. Огромен успех има военновременната мелодрама \"Лейди Хамилтън\" (1941 г.). Поставя 3 филма по Шекспир - \"Хенри V” (1945 г.), \"Хамлет\" (1948 г.), \"Ричард III\" (1955 г.), в които се стреми към пълноценен филмов еквивалент на литературния първоизточник, получава световна известност и оказва силно влияние върху развитието на реалистичните тенденции в английското кино. Изпълнява главни роли в Шекспирови екранизации - \"Отело\" (1965 г.), \"Венецианският търговец\" (тв, 1977 г.), \"Крал Лир\" (тв, 1982 г.), режисира своята интерпретация на Чеховата пиеса \"Три сестри\" (1970 г.). Снима се още в: \"Кари\" (1952 г.), \"Просешка опера\" (1953 г.), \"Принцът и балерината\" (1956 г.), \"Ученикът на дявола\" (1959 г.), \"Аустерлиц\" (1959 г.), \"Спартак\" (1960 г.), \"Конферансието\" (1960 г.), \"Изпитание\" (1962 г.), \"Хартум\" (1966 г.), \"Обувките на рибаря\" (1968 г.), \"Битката за Англия\" (1969 г.), \"О, каква прекрасна война!\" (1970 г.), \"Дейвид Копърфилд\" (1970 г.), \"Детективът\" (1972 г.), \"Лейди Каролина Лем\" (1974 г.), \"Любов сред руините\" (1975 г.), \"Маратонецът\" (1976 г.), \"Един мост повече\" (1977 г.), \"Колекцията\" (тв, 1977 г.), \"Котка върху горещ ламаринен покрив\" (тв, 1977 г.), \"Момчетата от Бразилия\" (1978 г.), \"Един малък романс\" (1979 г.), \"Инчон\" (1981 г.), \"Битката на титаните\" (1981 г.), \"Джазовият певец\" (1982 г.), \"Пътешествие около баща ми\" (тв, 1982 г.), \"Вагнер\" (тв, 1983 г.), \"Завръщане в Брайтсхед\" (тв, 1983 г.), \"Бунтът на Баунти\" (1984 г.), \"Петър Велики\" (тв, 1986 г.). На живота и творчеството му е посветен тв филм \"Лорънс Оливие. Един живот\" (1982 г.). Автор е на книгата \"Изповед на един актьор\" (1982 г.). 1964 г.  \r\nЗаедно с други членове на Африканския Национален конгрес Нелсън Мандела е осъден на доживотен затвор по обвинение за саботаж, държавна измяна и конспирация към Южна Африка. Нелсън Мандела е южноафрикански политик, президент на ЮАР от 1994 г. до юни 1999 г., символ на борбата срещу политиката на апартейд. Роден е на 18 юли 1918 г. в Умтата, Транскей, ЮАР в семейство на вожда на племето тембу. Учи в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатската колегия в Йоханесбург. С активна политическа дейност се занимава от 1944 г., когато става член на Младежката лига на АНК. Нелсън Мандела оглавява кампанията за неподчинение на расистките закони (1952 г.) През 1953 г. е избран за президент на АНК в провинция Трансваал. Две години по-късно участва в конгреса на народите от Южна Африка. През 1956 г. попада в списъка на 156-те човека, обвинени в държавна измяна и е арестуван от властите в ЮАР. От 1960 г. Нелсън Мандела е в нелегалност, а от 1961 г. ръководи военна организация на АНК. През 1962 г. е арестуван и е осъден на 7 години затвор. Две години по-късно (1964 г.) получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 години, след което е хоспитализиран заради туберкулоза. През 1985 г. той отхвърля предложението на президента П. Бота да бъде освободен при условие, че се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК (1991 г.) и за негов президент (от юли 1991 г.). През септември същата година подписва национално споразумение за мир от името на АНК, уточнява процедурите за спиране на политическото насилие. На 3 февруари 1992 г. в Париж заедно с президента на ЮАР Фр. де Клерк получава наградата на ЮНЕСКО за мир “Хофу-Боани”. Година по-късно (1993 г.) отново с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР. 1963 г.  \r\nВ Ню Йорк се състои премиерата на филма „Клеопатра” с Елизабет Тейлър в главната роля. 1945 г.  \r\nВъв Франция е отменена цензурата върху печата, въведена по време на Втората световна война. 1900 г.  \r\nВ Германия е приет Закон за военноморския флот, според който за 20 години трябва да бъдат построени 38 кораба. 1898 г.  \r\nГенерал Емилио Агиналдо провъзгласява независимостта на Филипините от Испания. Филипините са подчинени на Испания от втората половина на XVI в. През 1896-1898 избухва националноосвободителна революция, която довежда до провъзгласяване на независимостта на Филипините. След това държавата изпада в икономическа зависимост от САЩ, която изпраща свои войски по време на революцията. Филипините се превръщат в американска колония, в резултат на американско-филипинската война (1899-1901 г.). През 1934 г. САЩ дават автономия на Филипините. По време на Втората световна война са окупирани от Япония; след това от САЩ (1944-1945 г.). На 4 юли 1946 г. са обявени за независима република. Периодът на управление на президента Ф. Маркос (1965-1986 г.), свързан с нееднократно въвеждане на военно положение в страната, е прекратен след идването на опозиционните сили на власт. През 1996 г. е постигнато споразумение с мюсюлманите за прекратяване на военния конфликт. От 30 юни 1992 г. за президент, след преки избори, е избран Фидел Валдес Рамос. 1897 г.  \r\nШвейцарецът Карл Елзенер патентова джобен нож с приспособления, станал известен като швейцарски армейски нож на фирмата “Викторинокс”. 1849 г.  \r\nАмериканецът Л. П. Хаслет патентова противогаза. 1839 г.  \r\nАбнър Дабълдей формулира основните правила на бейзбола. 100 години по-късно са открити националният музей и залата на славата на този спорт. Международната федерация по бейзбол е основана през 1921 г. 1812 г.  \r\nГотвейки се за война срещу Русия, Наполеон Бонапарт събира около 678 хил. войници. Възглавяват я блестящи маршали и генерали - Л. Даву, Л. Бертие, М. Ней, И. Мюра и др. В подготовката за войната Русия успява да създаде модерни за времето си въоръжени сили и мощна артилерия. Войската се оглавява от Михаил Кутузов, Михаил Богданович Барклай дьо Толи, Пьотр Иванович Багратион, Алексей Ермолов, Николай Раевски, Михаил Милорадович и др. В началото на войната френската армия числено превъзхожда руската. Първият ешелон войски, навлезли в пределите на Русия, наброява около 450 хил. души, докато русите на западната граница са около 210 хил. души, разделени на три армии. Първа - под командването на Барклай дьо Толи - прикрива петербургското направление, Втора - начело с Багратион - защитава центъра на Русия, Трета - на генерал Александър Тормасов - е разположена на южното направление. Войната между Франция и Русия се дели на два етапа. Първият - от 12 юни 1812 г. до средата на октомври 1812 г., е свързан с отстъплението на руската армия с ариегардни боеве с цел да примами противника навътре в руска територия. Вторият - от средата на октомври до 25 декември 1812 г., се характеризира с контранастъпление на руската армия, чиято цел е окончателното прогонване на френската армия от Русия. Войната започва на 12 юни 1812 г., когато френските войски преминават Неман и нахлуват в Русия. Първа и Втора руска армия започват да отстъпват, като избягват генералното сражение. Те водят ариегардни боеве с отделни френски части, които изтощават и отслабват противника и му причиняват значителни загуби. Междувременно за главнокомандващ на руската армия е назначен Михаил Кутузов. Той не променя тактиката на отстъпление. Първата генерална битка между двете армии е край село Бородино, на 124 км от Москва. Русия избира отбранителната стратегия, докато Наполеон продължава с нападателна тактика. След сражението, продължило повече от 12 часа, настъпателният порив на френската армия е забавен. Тя има нужда от нови попълнения. След Бородино руските войски започват отстъпление към Москва. Наполеон ги следва, но без да се стреми към ново сражение. На 1 септември 1812 г. в с. Фили е свикан военен съвет на руското командване. Въпреки мнението на генералите Кутузов взема решение да изостави Москва. Френската армия влиза там на 2 септември 1812 г. Превземането на Москва не носи никаква полза за Наполеон. Изоставена от жителите си (безпрецедентен случай в историята), тя е опожарена. В Москва не остават нито провизии, нито други запаси, които да послужат на френската армия. На 7 октомври французите напускат Москва. На 12 октомври край Малоярославец става още едно кръвопролитно сражение. Настъплението на французите е спряно и те са принудени да отстъпват по разорения от тях Смоленски път. По време на заключителния етап на войната Кутузов избира тактиката на успоредното преследване. Сериозни щети са нанесени на французите край гр. Красний в началото на ноември, когато повече от половината от 50-те хиляди отстъпващи войници са пленени или убити в бой. Опасявайки се от обкръжение, Наполеон бърза да прехвърли (на 14 - 17 ноември) войските си през р. Березина. Сражението по време на преминаването през реката завършва с разгрома на френската армия. Наполеон я изоставя и тайно заминава за Париж. Със заповед на Кутузов от 21 декември, отнасяща се до армията, и с Манифест на царя от 25 декември 1812 г. е ознаменуван краят на войната, превърнала се в Отечествена за руския народ. 1798 г.  \r\nНа път за Египет Наполеон завладява Малта. Наполеон Бонапарт е роден на 15 август 1769 г. на о-в Корсика. Завършва военно училище в Париж през 1785 г. и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) той се проявява като талантлив генерал и като добър дипломат. През 1798-1799 г. организира и командва египетския поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. От своя страна Англия, Австрия и Прусия образуват Рейнската лига (1804 г.) - политически съюз, насочен срещу Франция. През 1805 г. Наполеон I разгромява Австрия (битката при Аустерлиц) и сключва Пресбургския мир (1805 г.); през 1806 г. в битките при Йена и Ауерщад разгромява Прусия и я окупира. Англия организира морска блокада на Франция; Наполеон отговаря с континентална блокада срещу Англия. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френска и руска. Предприема поход за завоюване и окупиране на Испания (1808-1811 г.), побеждава Австрия през 1809 г., без да я обезвреди напълно. През 1812 г. предприема несполучлив поход в Русия; принуден е да отстъпи и потегля обратно за Франция. След поражението на Франция в битката при Лайпциг (1813 г.) съюзните армии окупират страната, Наполеон I Бонапарт абдикира в двореца Фонтебло и е заточен на о-в Елба (1814 г.). През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерлоо (1815 г.) Наполеон е заточен на о-в Св. Елена, където е поставен под най-строг режим и охрана от английските войски. Там умира. Жени се за Жозефина Бокарне (9.03.1796 г.) - от този брак няма деца. През 1809 г. се развежда и се жени за Мария-Луиза (дъщеря на австрийския император Франц I). От този брак се ражда син (1811 г.) - Франсоа Шарл Жозеф Бонапарт, райхщадски херцог. Наполеон умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. 1776 г.  \r\nВирджиния става първият щат на САЩ, който приема декларация за правата. 1701 г.  \r\nВ Англия официално е забранено католици да заемат британския трон. 1667 г.  \r\nЖан-Батист Дени, личен лекар на френския крал Луи ХIV, извършва първото успешно кръвопреливане. Той прелива кръв от овца на 15-годишно момче. 1666 г.  \r\nВ Лунд (Швеция) е основан един от най-старите университети в Европа. Днес той има филиали в Малмьо и Хелсингборг, като заедно с това си сътрудничи с датския Оресундски университет. Университетът е един от най-престижните в Швеция и често е сравняван с английският Оксбридж. 1444 г.  \r\nПодписан е Адрианополският мир, който слага край на първия поход на Владислав III Ягело (на снимката) и Янош Хуняди за прогонване на османските нашественици от Европа (1443 г. - 1444 г.). Така наречения „Дълъг поход” на кръстоносната армия, командвана от полско-унгарския крал Владислав ІІІ Ягело (1434 – 1444 г.) и трансилванския войвода Янош Хуняди (1437 – 1456 г.), започва през октомври 1443 г. Кръстоносният поход има дълга подготовка, в която активно се включва Римската църква и сам папа Евгений ІV. В християнската военна кампания се включват 250 000 унгарски, полски, немски и френски рицари, чешки хусисти и 8000 сръбски бойци на деспот Георги Бранкович (1426 – 1456 г.). В християнската армия участва и българският престолонаследник Фружин, „господарят на Загоре”. В първия си поход християнската армия стига до Ихтиманските възвишения. Въпреки удържаната победа над турците, поради настъпващата зима на 1443 г.-1444 г., тя се връща обратно. През май 1444 г., по инициатива на Мурад II, в Одрин започват преговори за сключване на мирен договор. Османската дипломация проявява изключителна активност за подписване на примирие, тъй като трябва да решава проблеми с враговете си в Анадола. Според клаузите на договора султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. По настояване на сръбския владетел Георги Бранкович (1426 - 1456 г.) християнските сили се съгласяват да подпишат договора. Договорът е преподтвърден през юли в унгарския град Сегед. Въпреки това Владислав III Ягело предприема нов поход срещу Османската империя. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври същата година тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достигна Варненското поле. По време на Варненската битка (10.11.1444 г.) Владислав III Ягело попада с малък отряд от личната си охрана в еничарско обкръжение и е убит. Убийството му внася смут сред обединените християнски войски и впоследствие те са разбити. На тази дата са родени: 1945 г.  \r\nРоден е Пат Дженингс - ирландски футболист, вратар. Рекордьор по участия в националния отбор на Северна Ирландия. Дженингс изиграва 119 срещи със своя отбор, взема участие в 2 световни първенства. Има над 1 100 официални мача, като е пазил на вратата на \"Тотнъм\", с който през 1967 г. печели Купата на Англия, а през 1972 г. и Купата на УЕФА. През 1986 г. преминава в \"Евъртън\" и още следващата година печели шампионската титла на Англия. В Мексико, на своя 41 рожден ден Дженингс изиграва последния мач в кариерата си. Известен е с прозвището \"кроткият гигант\". 1899 г.  \r\nРоден е Фриц Алберт Липман - американски биохимик, немец по произход; професор по биохимия от 1949 г.; член е на Националната АН на САЩ (1950 г.), на Лондонското кралско дружество (1962 г.). Отделя и изследва химическата структура и биологичната роля на коензим А. Завършва Берлинския университет през 1924 г. Работи в института \"Кайзер Вилхелм\" в Берлин (1927 - 1931 г.), в Рокфелеровия институт в САЩ (1931 - 1932 г.), в Карлсбергската лаборатория в Копенхаген (1932 - 1939 г.). Емигрира в САЩ през 1939 г. До 1941 г. е в Корнуелския, а до 1949 г. в Харвардския университет и в Масачусетската болница (1949 - 1957 г.). Работи в Рокфелеровия институт (от 1957 г.). Научните му трудове са върху обмяната на веществата в клетките и биосинтеза на белтъчините. През 1953 г. получава Нобелова награда. 1890 г.  \r\nРоден е Егон Шиле - австрийски живописец и график. Учи във Виенската художествена академия (1906 - 1909 г.). Представител е на стила “модерн” и предшественик на експресионизма. Рисува портрети, пейзажи, фигурални композиции. 1844 г.  \r\nРоден е Джанюариъс Макгахан - американски журналист, ирландец по произход. През 1876 г. като кореспондент на в-к „Дейли Нюз” идва в България, придружен от Скайлър (американски консул в Цариград), за да изследва зверствата, извършени от башибозуците над българското население по време на Априлското въстание (1876 г.). Автор е на покъртителни репортажи за турските жестокости и за бедственото положение на българския народ, които оказват огромно влияние върху общественото мнение в Европа. Статиите му са издадени в отделна книга – „Турските зверства в България”. През Руско-турската война (1877 - 1878 г.) придружава руската армия и в кореспонденциите си описва подробно нейните действия. Свидетел е на всички по-важни сражения между руските войски и османската армия. В дописките си отразява и героичните подвизи на българските опълченци. Присъства и на подписването на Санстефанския мирен договор 1878 г. Поради неочаквано заразяване от тиф умира на 9 юни 1878 г. На тази дата умират: 1997 г.  \r\nУмира Булат Окуджава - руски поет, автор на песни, писател. Участва като доброволец в Отечествената война на СССР. Създава стотици стихотворения, 4 исторически романа, сценарии за филми. Стихосбирки: \"Лирика\" (1956 г.), \"Острови\" (1959 г.), \"Веселият барабанчик\" (1964 г.), \"По пътя към Тинатин\" (1964 г.), \"Великодушният Март\" (1967 г.), \"Арбат, мой Арбат\" (1976 г.); повести: \"Бъди здрав, учениче!\" (1961 г.), \"Фронтът приближава към нас\" (1967 г.), \"Мерси, или Похожденията на Шипов. Старинен водевил\" (1971 г.) и др.; романи: \"Пътешествието на дилетантите\" (кн. 1-2, 1976 - 1978 г.), \"Среща с Бонапарт\" (1983 г.); киносценарии. Популярни са песните му от филмите \"Белоруската гара\", \"Капките на датския крал\" и др. Има издадени албуми в СССР, Полша, Франция. 1969 г.  \r\nУмира Александър Дейнека - руски художник, член на Художествената академия на СССР (бивш) и неин вицепрезидент (1962 - 1966 г.), педагог. Учи в московския Вхутемас през 1920 - 1925 г. при В. А. Фаворски и И. И. Нивински. Той е член учредител на дружеството ОСТ. През 20-те години на ХХ в. се занимава предимно с графика. В творчеството му преобладават темите за индустриалния труд, техниката, градския живот и спорта. През този период създава и картини на историко-революционни теми: \"Отбраната на Петроград\" (1928 г.) и др. През следващото десетилетие в творчеството му се появяват лирични мотиви (\"Майка\", 1932 г.). Платната му от този период отразяват впечатленията на автора от неговите пътувания до САЩ, Франция и Италия през 1934 - 1935 (\"Улица в Рим\", 1935 г.). В годините на Великата отечествена война създава \"Отбраната на Севастопол\" (1942 г.), \"Покрайнините на Москва. Ноември 1941\" (1941 г.). В следвоенните години се връща към мотивите в творчеството си от 20-те и 30-те години (\"В морето\", 1956 - 1957 г.). Създава пана и мозайки за обществени сгради, графики (сериите \"Севастопол\", 1932 - 1934 г.; \"Военна Москва\", 1946 г. и др.). Проектира плакати (\"Физкултурничка\", 1933 г.), работи илюстрации и скулптури. Занимава се с педагогическа работа - от 1940 г. е професор в московския Вхутеин; преподава в различни московски художествени училища. През 1945 - 1948 г. е директор на Московския институт за приложно и декоративно изкуство. 1966 г.  \r\nУмира Уйлям Ърнест Хокинг - американски философ, представител на персонализма. Професор в Калифорнийския (1906-1908 г.), Йейлския (1908 - 1914 г.) и Харвардския (1914 - 1943 г.) университет. Според Хокинг светът е съвкупност от идеални същности - човешки съзнания, които са част от Абсолюта - световно съзнание, благодарение на което е възможна взаимната комуникация между съзнанията. Всяка личност е активно начало, което твори действителност. Същевременно причина за това творчество е Върховната личност, Бог. Обявява ученията, които изключват божеството, за лъжливи. В “Науката и идеята за Бога” (1944 г.) се стреми да докаже, че науката познава само особеното, частното, а всеобщото се постига само в религиозния опит. Според него атеистичният светоглед неизбежно води до съзнанието за безсмислеността на битието и човешкото общество, отказало се от Бога. За Хокинг е характерна връзката между елементи от субективния и обективния идеализъм. 1936 г.  \r\nУмира Карл Краус - австрийски писател, публицист и филолог. Творчеството му е свързано с духовния климат на Виена и разпадането на Австро-Унгарската империя. В литературата влиза със сатиричния памфлет “Разрушената литература” (1897 г.), с който се обявява против виенските декаденти. Издава и редактира сп. “Факел” (“Die Fackel”, 1899 - 1936 г.). Публикува многобройни есета и статии по въпросите на литературата и езика, сборници със сатирични фейлетони и афоризми на теми от международния и австрийския живот. Връх в творчеството му е философската антивоенна драма “Последните дни на човечеството” (1918 - 1919 г.). Лириката, която публикува, е в духа на философската лирика на Й. В. Гьоте, често стиховете са близки до импресионистичната поезия на Х. Моргенщерн и Д. Ф. Лилиенкрон. На български език е преведена книгата му “Кутията на Пандора”. 1932 г.  \r\nУмира Рене де Клерк - белгийски писател, пишещ на нидерландски език. Автор на сборниците стихове “Факли” (1909 г.), “Призивът на рога” (1916 г.), “Книга за Любовта” (1921 г.) и романите: “Ротланд”, “Хармес Рилс” (1913 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.12", "title": "Денят 12 юни в световната история"}
{"url": "http://www.focus-news.net/news/2019/06/12/2668928/todor-baychev-bsp-namalyavaneto-na-subsidiite-e-krizisen-pr-i-populizam-politikata-ne-tryabva-da-se-svezhda-do-magazin-vsichko-za-1-lv.html", "text": "Намаляването на субсидиите е кризисен ПР и популизъм. Не смятам, че политиката трябва да се сведе до магазин „Всичко за 1 лв.“. Това заяви народният представител от ПГ на „БСП за България“ Тодор Байчев в студиото на БСТВ, съобщиха от пресцентъра на  БСП . Той е на мнение, че демокрацията струва скъпо и развитите демокрации отделят доста средства за развитие на политическата система във всяка една страна. „Дава ни се пример с Германия, където един глас струва 1 евро, но да не забравяме, че тази страна има около 80 млн. избиратели“, допълни той. Депутатът припомни и периода 1995-2000 година в България, когато е имало двуполюсен модел. „Сега ще стане същото – на големите партии ще им бъде трудно да функционират, а малките ще изчезнат. И не само това – села, малки градчета и общини, ще бъдат дадени на местните феодали, престъпни босове, олигарси“, посочи Байчев. Според него политическият живот ще се занули в тези населени места и всички ще зависят от местния феодал, който ще командва и ще решава политическия, икономическия живот и финансовата страна. Народният представител заяви, че въпросът за субсидиите трябва да бъде подложен на публичен дебат и да бъде предложен разумен минимум, при който политическите партии да функционират нормално.   \r\nТодор Байчев добави, че не е сега моментът Корнелия Нинова да подава оставка. „Нинова трябва да преглътне горчивата чаша от загубата и да продължи да ръководи партията“, каза той. Според него БСП трябва да се съсредоточи върху предстоящите местни избори и да работи за тях. „Нищо фатално не се е случило със загубата на изборите. Ние увеличихме гласовете за партията, както и евродепутатите ни“, подчерта той.", "date": "2019.06.12", "title": "Тодор Байчев, БСП: Намаляването на субсидиите е кризисен ПР и популизъм Политиката не трябва да се свежда до магазин „Всичко за 1 лв.“"}
{"url": "http://www.focus-news.net/news/2019/06/12/2668939/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е предимно слънчево. Температурата е 18 градуса. На прохода Шипка остава в сила ограничение за МПС за превоз на товари с максимална маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. Движението в участък от път Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 14 юни. \r\nНадежда КРЪСТЕВА", "date": "2019.06.12", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък"}
{"url": "http://www.focus-news.net/news/2019/06/12/2668940/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Юрий Венелин“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Юрий Венелин“ от бул. „Васил Левски“ до ул. „Любен Каравелов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Юри Венелин“. \r\nВъв връзка с изпълнение на инвестиционен проект за подмяна на уличен водопровод на ул. „Обрадовски път“ в кв. „Бенковски“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Глас народен“ от ул. „Единство“ до ул. „Долна махала“; ул. „Обрадовски път“ от ул. „Селска поляна“ до ул. „Глас народен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Глас народен“ ъгъла с ул. „Единство“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Родна стряха“ в кв. „Драгалевци“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Родна стряха“, по ул. „Вълшебно биле“ от ул. „Горски дух“ до ул. „Вълшебно биле“ 16. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родна стряха“ ъгъла с ул. „Вълшебно биле“.", "date": "2019.06.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/12/2668941/burgas-dvizhenieto-po-pat-ii-73-ot-km-43-do-km-90-v-uchastaka-rish-karnobat-se-osashtestvyava-v-edna-lenta-v-nyakoi-uchastatsi-poradi-remontni-deynosti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 17 юни е в сила ограничение по път II-73 от км 43+500 до км 90+000 в участъка Риш - Карнобат, където движението се осъществява в една лента в определени участъци поради частични ремонтни дейности на асфалтовата настилка. Участъкът е сигнализиран с пътни знаци. Движението на територията на областта се извършва без затруднения. Интензивен е трафикът по пътните отсечки Бургас – кв. \"Сарафово\", Бургас – кв. \"Ветрен\" и Бургас – село Атия. В централната част на Бургас струпване на автомобили се наблюдава на кръстовището между булевардите „Демокрация“ и „Сан Стефано“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.06.12", "title": "Бургас: Движението по път II-73 от км 43 до км 90 в участъка Риш - Карнобат се осъществява в една лента в някои участъци поради ремонтни дейности"}
{"url": "http://www.focus-news.net/news/2019/06/12/2668944/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-predel.html", "text": "Повишена e опасността от падащи камъни в Кресненското дефиле и в района на Предел. Това съобщиха за  Радио „Фокус“ – Пирин  от Областно пътно управление – Благоевград. Към този момент трафикът в областта се осъществява нормално, като няма въведени ограничения поради ремонтни дейности в областта. През изминалата нощ няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи.  \r\nДенис НИКИФОРОВ", "date": "2019.06.12", "title": "Благоевград: Повишена e опасността от падащи камъни в Кресненското дефиле и в района на Предел"}
{"url": "http://www.focus-news.net/news/2019/06/12/2668942/andrey-novakov-evrodeputat-paket-mobilnost-shte-bade-parvata-natsionalna-zadacha-okolo-koyato-shte-se-obedinim-v-ep.html", "text": "Пакет „Мобилност“ ще бъде първата национална задача, около която ще се обединят новоизбраните евродепутати. Това каза в интервю за сутрешния блок „Добро утро, България“ на  Радио „Фокус“  евродепутатът от ГЕРБ Андрей Новаков по повод срещата за Пакета „Мобилност“, която транспортният министър Росен Желязков проведе с превозвачите и новоизбраните български евродепутати. Според Андрей Новаков ново преразглеждане на текстовете би дало възможност за постигане на по-балансиран компромис. „Със сигурност ново разглеждане би създало и нови шансове за нас да договорим по-добри условия от тези, които имаме в момента. И през цялото време се оказва, че сме били прави да искаме отлагане за следващия мандат, защото сега имаме 50% нови евродепутати, потенциално нов председател на Комисията по транспорт, нов комисар по транспорт, нови вносители, нови преговарящи, което би създало нови възможности за нас да си договорим по-добри условия  спрямо тези, които са ни дали българските превозвачи, да приложим нашите искания. Ще бъде добре, ако успеем да рестартираме процедурата по разглеждането на Пакет „Мобилност“, поясни евродепутатът. Андрей Новаков допълни, че в момента българските превозвачи работят по старите правила. Основание да се поиска ново разглеждане дават и прецедентите в законодателните процедури при приемането на спорния пакет на първо четене, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.06.12", "title": "Андрей Новаков, евродепутат: Пакет „Мобилност“ ще бъде първата национална задача, около която ще се обединим в ЕП"}
{"url": "http://www.focus-news.net/news/2019/06/12/2668932/oblastniyat-upravitel-na-veliko-tarnovo-lyubomira-popova-v-ramkite-na-dneshniya-den-bedstvenoto-polozhenie-v-obshtina-strazhitsa-shte-bade-otmeneno.html", "text": "Считам, че в  рамките на днешния ден бедственото положение в община Стражица ще бъде отменено Това каза за  Агенция „Фокус“  областният управител на Велико Търново проф. д-р Любомира Попова. „Ситуацията се нормализира, на терен сме отново. Няма значителни валежи през последното денонощие“, каза тя. Проф. Попова обясни, че язовирът  в село Камен се отводнява и нивото му е спаднало с повече от метър.  \"Фокус\"  припомня:  \r\nНа 11 юни Община Стражица обяви бедствено положение заради два прелели язовира – единият край село Нова Върбовка - „Зеленчуков дол“, другият - „Чешме дере“ до село Камен. Стената на първия бе отнесена през нощта от поройните дъждове. Язовирната стена е дълга към 200 м, висока е 8 метра. Според ДАМТН най-вероятно причината за скъсването на стената са обилните валежи. Кметът на село Нова Върбовка Тодор Илиев обясни, че има залети посеви, но няма опасност за населението, тъй като населеното място се намира над водоема.  \r\nДеница КИТАНОВА", "date": "2019.06.12", "title": "Областният управител на Велико Търново Любомира Попова: В  рамките на днешния ден бедственото положение в община Стражица ще бъде отменено"}
{"url": "http://www.focus-news.net/news/2019/06/12/2668946/smolyan-vstapitelna-preskonferentsiya-po-proekt-za-sazdavane-na-dneven-tsentar-za-litsa-s-dementsiya-shte-se-provede-v-obshtinata.html", "text": "От 11.00 часа в зала 247 в сградата на Община Смолян ще се проведе встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“ BG16RFOP001-5.002-0024-С01, процедура „Подкрепа за деинституционализация на социалните услуги за възрастни и хора с увреждания” на ОП „Региони в растеж“ 2014-2020 г“, който се осъществява с финансовата подкрепа на Оперативна програма „Региони в растеж“ 2014 -2020 г. Това съобщиха от пресцентъра на  Община Смолян . Общата стойност на проекта е 553 159.32 лв. с ДДС, а продължителността на проекта – 24 месеца от сключване на договор за безвъзмездно финансово подпомагане, а именно - 12 декември 2020 г. \r\nПроектът предвижда ремонт – вътрешно преустройство на съществуваща сграда в гр. Смолян (Тубдиспансер), обзавеждане и оборудване за разкриване на социална услуга „Дневен център за подкрепа на лица с различни форми на деменция и техните семейства“. За целта ще бъде извършено вътрешно преустройство на съществуващата сграда с отпаднало предназначение. За нуждите на центъра ще бъдат използвани първия и част от втория етаж на сградата. За изпълнението на ремонтните дейности са разработени технически проекти при спазване на функционалните изисквания и насоки за изграждане на такъв тип инфраструктура като вътрешното преустройство се проектира в съответствие с насоките за кандидатстване и посочените в тях градоустройствени, ситуационни, композиционни и функционални изисквания към сградата и помещенията, предвидени за този тип социална услуга. Капацитетът на центъра ще бъде 40 човека. \r\nЦелта на проекта е да бъде осигурена подходяща и ефективна социална инфраструктура, допринасяща за предоставяне на нова качествена социална услуга за възрастни хора с различни форми на деменция в гр. Смолян в съответствие с Плана за действие за периода 2018 - 2021 г. за изпълнение на Националната стратегия за дългосрочна грижа. \r\nДруги съпътстващи дейности по проекта са упражняване на строителен надзор при изпълнение на строителството, изпълнение на авторски надзор, въвеждане в експлоатация на обекта, изпълнение на дейности за осигуряване на публичност и комуникация и управление и отчитане на проекта.", "date": "2019.06.12", "title": "Смолян: Встъпителна пресконференция по проект за създаване на дневен център за лица с деменция ще се проведе в Общината"}
{"url": "http://www.focus-news.net/news/2019/06/12/2668947/blagoevgrad-prodalzhavat-letni-teatralni-praznitsi-na-publikata-s-lyubov-v-bansko.html", "text": "Продължават Летни театрални празници „На публиката с любов“ в Банско. Това съобщиха за  Радио „Фокус“-Пирин  от отдел „Култура“ към Община Банско. Нов театър НДК ще представи „Антихрист“ по Емилиян Станев от 19.00 часа. На 13 юни в 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“. Театър „Българска армия“ ще представи „Черна комедия“ от Питър Шафър на 14 юни, от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни, от 19.00 часа. \r\nВ театралния фестивал участват доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.12", "title": "Благоевград: Продължават Летни театрални празници „На публиката с любов“ в Банско"}
{"url": "http://www.focus-news.net/news/2019/06/12/2668948/dobrich-knigata-zhivot-v-skalite-na-mariya-laleva-shte-bade-predstavena-v-kavarna.html", "text": "Книгата „Живот в скалите“ на Мария Лалева ще бъде представена в Каварна. Това съобщиха от пресцентъра на  Общината . Авторката ще се срещне с граждани от 17.30 часа в заседателната зала на Община Каварна. Историята в романа „Живот в скалите“ заплита съдбите на няколко герои, които се срещат в стария Созопол. Младата нелечимо болна Марина и малкият ѝ син Павел идват да живеят в морския град. Там се срещат с Михаил - известен пропил се актьор, Демир - мъдър и благ старец, Луиза – борбена и импулсивна арменка и баба Настасия – ясновидка и гадателка. Появата на жената и детето в малкия затворен свят на четиримата самотници в скалите преобръща живота на всички. Раждат се красиви приятелства, започват неочаквани промени в живота на героите. Болестта на младата жена предизвиква Михаил да преосмисли житейските си избори, да открие в себе си неподозирана смелост и стремеж към нов път.", "date": "2019.06.12", "title": "Добрич: Книгата „Живот в скалите“ на Мария Лалева ще бъде представена в Каварна"}
{"url": "http://www.focus-news.net/news/2019/06/12/2668931/kathimerini-amerikanskiyat-poslanik-v-atina-potvardi-silniya-angazhiment-na-stranata-mu-kam-sayuza-s-gartsiya.html", "text": "На фона на напрежението в Източното Средиземноморие заради сондажните операция на Турция в Изключителната икономическа зона (ИИЗ) на Кипър, посланикът на САЩ в Гърция Джефри Пайт отново потвърди ангажимента на Вашингтон съюза с Атина, съобщава електронното издание на вестник  Kathimerini . \r\nНа въпрос, зададен в рамките на събитие, проведено от мозъчния тръст на Атлантическия съвет във Вашингтон, дали САЩ ще бъдат готови да предприемат превантивни действия за предотвратяване на криза в Егейско море или в Източното Средиземноморие, Пайт заяви, че Америка остава твърдо ангажирана със своя съюз с Гърция. \r\nДипломатът припомни, че ширината и дълбочината на военното сътрудничество между двата съюзника в НАТО са потвърдени миналата седмица по време на разговорите между гръцкия министър на отбраната Евангелос Апостолакис с високопоставени представители на Вашингтон. \r\n„Гърция е стълб на стабилността и има уникалната способност да събира съседите заедно, като действа като мост на сътрудничество в региона\", подчерта Пайт, добавяйки, че Гърция и САЩ споделят интереса си да поддържа Турция привързана към западните институции. Тереза Герова", "date": "2019.06.12", "title": "Kathimerini: Американският посланик в Атина потвърди „силния ангажимент“ на страната му към съюза с Гърция"}
{"url": "http://www.focus-news.net/news/2019/06/12/2668949/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва: От 00.00 до 04.00 часа се забранява влизането на пътни превозни средства за максимум от 1 (една) до 2 (две) минути за заснемане на кадър по ул. „Проф. Георги Брадистилов“ между ул. „Проф. Боян Каменов“ и ул. „Росарио“.", "date": "2019.06.12", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/06/12/2668953/sliven-smesen-hor-dobri-chintulov-pri-nch-zora-1860-organizira-kontsert-spektakal-glasat-i-noshtta.html", "text": "Смесен хор „Добри Чинтулов” при НЧ „Зора 1860 кани всички гости и граждани на град Сливен, които са почитатели на музиката, на концерт-спектакъла „Гласът и нощта” – един спектакъл за любов, очакване, срещи и раздели. Това съобщиха от пресцентъра на  Община Сливен . \r\nВ репертоара са включени песни на френски, италиански и гръцки композитори. Подарете си емоцията на нощта чрез гласовете на гръцкия тенор Георгиос Филаделфефс, солистката на Националната опера и балет Рада Тотева и хорът с над 120-годишна история – Смесен хор „Добри Чинтулов” при НЧ „Зора 1860” – гр.Сливен. \r\nЩе имате възможността да чуете рядко изпълнявани, специални и красиви произведения. \r\n„Гласът и нощта” – спектакъл от този мащаб досега не е представян на Сливенска сцена.", "date": "2019.06.12", "title": "Сливен: Смесен хор „Добри Чинтулов” при НЧ „Зора 1860” организира концерт-спектакъл „Гласът и нощта”"}
{"url": "http://www.focus-news.net/news/2019/06/12/2668950/slanchev-bryag-ad-investira-nad-15-miliona-leva-v-podgotovkata-na-infrastrukturata-v-kurorta-za-letniya-turisticheski-sezon.html", "text": "Слънчев бряг открива 60-и юбилеен сезон със събитие, на което ще посрещне специалния си гост Лили Иванова. Това съобщиха от пресцентъра на  „Слънчев бряг“ АД . В партньорство с БГ РАДИО „Слънчев бряг“ АД ще направи достъпна музиката на най-голямата звезда на българската поп музика, която е доказала, че може да превърне в хит всяка своя песен. Сред официалните гости на откриването на юбилейния сезон на най-големия курорт у нас ще бъдат и всички хора, професионално ангажирани с историята и развитието на Слънчев бряг.  \r\n„Щастливи сме, че редом до нас за откриването на 60-ия туристически сезон, прие да участва Лили Иванова.“, заяви Златко Димитров, изпълнителен директор на „Слънчев бряг“ АД.   \r\nПартньор на „Слънчев бряг“ АД в реализацията на кампанията „Слънчев бряг посреща 60 години“ е БГ РАДИО. „За нас е голяма чест и удоволствие да участваме в този концерт на мястото, на което за първи път са прозвучали едни от най-големите златни хитове на България, както сега БГ РАДИО представя новите хитове на сцената на Годишни Музикални Награди“, коментира Николай Янчовичин, генерален директор БГ РАДИО. В рамките на активния туристически сезон, през месец юни, БГ РАДИО ще създават специално съдържание от всички свои слушатели от Слънчев бряг.  \r\nОфициалното събитие по откриването на летен туристически сезон 2019 г. в Слънчев бряг ще се проведе в Bedroom beach club със специален гост Лили Иванова. На юбилейното събитие „Слънчев бряг“ АД ще покани всички професионално ангажирани с развитието на комплекса, ресорни институции, представители на национални и местни бизнес организации.  \r\nВсеки посетител на курорта ще има възможност да присъства на официалното откриване, както и на концерта на Лили Иванова, закупувайки билет от мрежата на Eventim. Цената на билетите, които вече са пуснати за свободна продажба е 40 лв.  \r\nНай-големият курорт у нас започва да работи  на 1 юни 1959 г. с отварянето на първите новопостроени обекти в комплекса ресторант „Нептун“ и хотел „Калина“, както и с регистрацията на първия турист от Чехословакия Франтишек Силвестър. 60 години по-късно на територията на Слънчев бряг вече са разположени над 200 хотели, заведения и други търговски обекти, които всяка година посрещат милиони туристи.  \r\nОсвен с туристическата инфраструктура, природните дадености и многото слънчеви дни, най-големият курорт у нас е и носител на богата културна история, част от която е и провеждане на международния фестивал за поп музика „Златен Орфей“ (1965-1999), който все още е символ на голяма сцена, направила известни редица родни изпълнители и довела в България много световни имена.  \r\n„Слънчев бряг“ АД инвестира над 1.5 милиона лв. за подготовка на инфраструктурата за летен туристически сезон 2019 на територията на най-големия курортен комплекс у нас. Основните разходи са за поддържката на улици, алеи, тротоари, озеленяване и охрана. Както всяка година основен приоритет остава сигурността, като над 700 хиляди лева са планирани за видеонаблюдение, охрана, контрол на достъпа и т.н. Други над 600 хиляди лева са предвидени за озеленяване, паркоподдържане и алейно осветление. Близо 200 хиляди лева ще бъдат инвестирани в ремонт и рехабилитация на улици, алеи и тротоари.", "date": "2019.06.12", "title": "„Слънчев бряг“ АД инвестира над 1.5 милиона лева в подготовката на инфраструктурата в курорта за летния туристически сезон"}
{"url": "http://www.focus-news.net/news/2019/06/12/2668951/kardzhali-dvizhenieto-po-pat-zornitsa-beli-plast-stremtsi-kardzhali-e-ogranicheno-za-mps-nad-12-tona.html", "text": "Движението по път Зорница – Бели пласт – Стремци– Кърджали временно е ограничено за МПС над 12 тона. Това съобщиха за  Радио \"Фокус\"  от ОПУ - Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Извършват се локални ремонти по пътя Карамфил – Крумовград от км 30 до км 36, преминаването в този участък от пътя да се осъществява с повишено внимание. По същия път в посока Крумовград – границата с област Хасково от км 36 до км 55 движението да се осъществява с повишено внимание поради извършване на ремонти на настилката и асфалтови работи. Движението по път I-5 Черноочене – Кърджали в участъка с. Калинка – Кърджали от км 338 до км 342 да се извършва с повишено внимание, все още се ремонтира уличното осветление в средна разделителна ивица, до 30 юни ремонтът трябва да завърши. Движението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС, поради поставяне на предпазни мрежи против камъни. Очаква се в срок до 14 юни ремонтът да приключи. \r\nДарина ДЕЕНИЧИНА", "date": "2019.06.12", "title": "Кърджали: Движението по път Зорница – Бели пласт – Стремци– Кърджали е ограничено за МПС над 12 тона"}
{"url": "http://www.focus-news.net/news/2019/06/12/2668954/izvestniyat-spetsialist-po-tsarkovna-muzika-kiril-popov-e-avtorat-na-himna-na-grad-sandanski.html", "text": "Известният специалист по църковна музика Негово високоблагоговейнство иконом Кирил Попов е авторът на химна на град Сандански, предаде репортер на  Агенция \"Фокус\" . По повод навършването на 90 години от обявяването на Сандански за град, Общината обяви в началото на годината конкурс за избор на химн на общината. \r\nСелекцията протече в два кръга – избор на текст и избор на музика. Творбите бяха селектирани от специално сформирана комисия от доказани професионалисти в областта на музиката и поезията. От всички подадени предложения бяха селектирани три произведения за обсъждане и гласуване. При проведеното публично гласуване, конкурсът за химн на община Сандански бе спечелен от известния специалист по църковна музика Негово високоблагоговейнство иконом Кирил Попов, свещеник в митрополитския столичен храм \"Св. вмца Неделя\" и диригент на Софийския свещенически хор. Автор на текста е Юлия Златкова.   \r\nНикола ПЕТКОВ", "date": "2019.06.12", "title": "Известният специалист по църковна музика Кирил Попов е авторът на химна на град Сандански"}
{"url": "http://www.focus-news.net/news/2019/06/12/2668952/andrey-novakov-evrodeputat-transportnite-rabotnitsi-ne-mogat-da-badat-priravnyavani-kam-vsichki-ostanali-tay-kato-deynostta-im-e-spetsifichna.html", "text": "Транспортните работници не могат да бъдат приравнявани към всички останали, тъй като дейността им е специфична. Това каза в интервю за сутрешния блок „Добро утро, България“ на  Радио „Фокус“  евродепутатът от ГЕРБ Андрей Новаков по повод срещата за Пакета „Мобилност“, която транспортният министър Росен Желязков проведе с превозвачите и новоизбраните български евродепутати. Той обясни, че не може да даде прогноза дали исканията на българската страна ще срещнат по-голяма подкрепа в новия европарламент, но заяви, че ще бъдат положени всички усилия. „Имаше среща, която бе организирана по инициатива на министър Желязков, за което му благодаря, че успя да обедини отново и бранша, и всички български представители в Европейския парламент. На срещата стана ясно, че нашите превозвачи оценяват усилията, които са направени дотук. И при положение, че нямаме гаранции какъв ще бъде резултатът, те оценяват това, което се прави за тях, за мен това е важно. Не мога да дам прогноза за това какво точно ще се случи. Знам само, че ще положа всички усилия, а вярвам и останалите български евродепутати, да направим така, че най-тежкото, което е връщането на камиона, връщането на водача, забраната за ползването на кабината, да отпаднат. Ако това се случи, мисля, че до голяма степен ще сме си свършили работата“, каза още Андрей Новаков. По думите му вече е станало ясно, че зад идеята за социалните права на работниците се предлагат мерки, които нямат нищо общо с тях, като например връщането на камиона. „Не виждам как връщането на камиона ще помогне за социалните придобивки на шофьора. Това просто е безсмислено. Трябва да  кажем, че и към момента има европейско законодателство, което регулира това как да се командироват работници - по отношение на минимални ставки, за това, че трябва да получават заплащане според националното законодателство. Просто транспортните работници не могат да бъдат приравнявани към всички останали, тъй като работата им е специфична. Това е проблемът“, обясни евродепутатът. По отношение на възможните компромиси от българска страна Андрей Новаков отбеляза, че е по-добре част от стратегията да бъде запазена извън публичното пространство.  \r\nВиктория МЕСРОБОВИЧ-КУВЕНДЖИЕВА", "date": "2019.06.12", "title": "Андрей Новаков, евродепутат: Транспортните работници не могат да бъдат приравнявани към всички останали, тъй като дейността им е специфична"}
{"url": "http://www.focus-news.net/news/2019/06/12/2668934/koha-ditore-kosovo-yunker-predupredi-bez-razreshavane-na-spora-nito-kosovo-nito-sarbiya-imat-myasto-v-es.html", "text": "Председателят на Европейската комисия Жан-Клод Юнкер предупреди, че без разрешаването на спора между Косово и Сърбия, нито една от двете балкански страни няма да има възможност да се присъедини към Европейския съюз, съобщава електронното издание на прищинския ежедневник  Koha Ditore . \r\n„Винаги съм подкрепял диалога между Сърбия и Косово. Не съм доволен от факта, че процесът не върви добре“, сподели Юнкер на пресконференция след среща с албанския премиер Еди Рама в Брюксел. \r\nЛюксембургският политик призова Прищина и Белград да се опитат да разберат по-добре позициите си. „Ако спорът между Сърбия и Косово не бъде решен, нито една от двете страни няма да има възможност да стане член на ЕС. Не искаме да внасяме нестабилност в Общността“, обясни Юнкер. \r\nНа същата конференция Рама заяви, че в Тирана „мечтаят за нещо по-голямо, но не за Велика Албания, а за великия Европейски съюз със сърби, македонци и албанци в него\". Тереза Герова", "date": "2019.06.12", "title": "Koha Ditore (Косово): Юнкер предупреди: Без разрешаване на спора нито Косово, нито Сърбия имат място в ЕС"}
{"url": "http://www.focus-news.net/news/2019/06/12/2668957/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Годишнината от влизането на силите на НАТО в Прищина, призивът на сръбска партия в Македония за оказване на помощ на Белград заради 100-процентните мита, отказът на Милорад Додик да изпрати войски по границите за защита от мигрантския наплив, както и поредно засвидетелстване на ангажираността на САЩ към Гърция като държава, „стълб на сигурността“, са част от основните теми, върху които акцентират водещите балкански печатни издания. \r\n***  На фона на напрежението в Източното Средиземноморие заради сондажните операция на Турция в Изключителната икономическа зона (ИИЗ) на Кипър, посланикът на САЩ в Гърция Джефри Пайт отново потвърди ангажимента на Вашингтон съюза с Атина, съобщава електронното издание на вестник  Kathimerini . \r\nНа въпрос, зададен в рамките на събитие, проведено от мозъчния тръст на Атлантическия съвет във Вашингтон, дали САЩ ще бъдат готови да предприемат превантивни действия за предотвратяване на криза в Егейско море или в Източното Средиземноморие, Пайт заяви, че Америка остава твърдо ангажирана със своя съюз с Гърция. \r\nДипломатът припомни, че ширината и дълбочината на военното сътрудничество между двата съюзника в НАТО са потвърдени миналата седмица по време на разговорите между гръцкия министър на отбраната Евангелос Апостолакис с високопоставени представители на Вашингтон. \r\n„Гърция е стълб на стабилността и има уникалната способност да събира съседите заедно, като действа като мост на сътрудничество в региона\", подчерта Пайт, добавяйки, че Гърция и САЩ споделят интереса си да поддържа Турция привързана към западните институции. \r\n***  Членът на Тристранното председателството на Босна и Херцеговина Милорад Додик е отхвърлил предложението за изпращане на войски по границите със Сърбия и Черна гора за защита на страната от наплива на нелегални мигранти, съобщава електронното издание на белградския ежедневник  „Вечернье Новости“  . \r\nСъответното стана ясно след извънредно заседание в Сараево, посветено на мигрантската криза. По думите на Додик, в рамките му „не е взето решение“ по проблема. Пред репортери политикът от Република Сръбска заяви, че е отхвърлил искането за разполагане на войници по границите със съседните държави, като подчерта, че подобна задача не влиза в задълженията на армията.  \r\n„Не мога да приема армията да бъде разгърната по границата със Сърбия и Черна гора\", категоричен бе Додик, добавяйки, че не подкрепя и решението за разполагане на служители на Фронтекс (Европейската агенция защита на външните граници на ЕС). Съгласно думите му, подобна стъпка ще доведе единствено до „по-сложна“ ситуация на границата с Хърватия. \r\nДодик е отхвърлил също и създаването на миграционни центрове в страната. Предложението бе отправено от босненския член на Тристранното председателство Шефик Джаферович. \r\n„В Република Сръбска няма да се създават мигрантските центрове\", подчерта политикът, като заключи, че проблемът с мигрантите е „обслужван\" от по-ниските нива на управление. \r\n***  Демократическата партия на сърбите в Македония (ДПСМ) поде кампания за масово закупуване на сръбски продукти. Причината – подпомагане на Белград да преодолее щетите от въведените през ноември миналата година 100-процентови мита за внос на сръбски стоки в Косово, отбелязва електронното издание на близкия до опозиционната ВМРО-ДПМНЕ скопски вестник  „Вечер“ . \r\nСъобщението на ДПСМ гласи: \r\n„ДПСМ инициира масово закупуване на сръбски продукти сред сърбите и всички наши приятелски народи в Македония, региона и диаспората, за да смекчи последиците за сръбската икономика, причинени от антицивилизационни данъци, наложени от Прищина за стоки от Централна Сърбия. Приканваме всички сърби, както и всички хора с добра воля да се присъединят, да разпространят информация за акцията на партията“. \r\n***  Председателят на Европейската комисия Жан-Клод Юнкер предупреди, че без разрешаването на спора между Косово и Сърбия, нито една от двете балкански страни няма да има възможност да се присъедини към Европейския съюз, съобщава електронното издание на прищинския ежедневник  Koha Ditore . \r\n„Винаги съм подкрепял диалога между Сърбия и Косово. Не съм доволен от факта, че процесът не върви добре“, сподели Юнкер на пресконференция след среща с албанския премиер Еди Рама в Брюксел. \r\nЛюксембургският политик призова Прищина и Белград да се опитат да разберат по-добре позициите си. „Ако спорът между Сърбия и Косово не бъде решен, нито една от двете страни няма да има възможност да стане член на ЕС. Не искаме да внасяме нестабилност в Общността“, обясни Юнкер. \r\nНа същата конференция Рама заяви, че в Тирана „мечтаят за нещо по-голямо, но не за Велика Албания, а за великия Европейски съюз със сърби, македонци и албанци в него\". \r\n***", "date": "2019.06.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/12/2668955/volen-siderov-ataka-ne-sam-zayavyaval-che-imame-namerenie-da-razvalyame-upravlenieto.html", "text": "Не съм заявявал, че имаме намерение да разваляме управлението. Това каза лидерът на „Атака“ Волен Сидеров в „Здравей, България“ по  Нова телевизия  във връзка с напрежението между „Атака“ и ВМРО.  Във връзка с коментарите на негови коалиционни партньори дали „Атака“ ще си ходи от управлението, Сидеров посочи, че това е тема, която е между малката коалиция и лидера на ГЕРБ. „Аз не съм заявявал досега, че имаме намерение да разваляме управлението. Ако г-н Борисов реши да подава оставка, това е друг въпрос. Това е един въпрос, който е свързан с битката за София. През октомври са местните избори. Битката за София според мен е въпрос номер 1 за ГЕРБ. Ако там има някакви тревоги, страхове, опасения - това ще бъде ключът за предсрочни избори“, каза още Сидеров.  Във връзка с поисканата от него оставка на Красимир Каракачанов като вицепремиер заради гей-парада и в отговор на въпрос дали не се обезценява искането му заради многото скандали в малката коалиция, Сидеров посочи, че дали има или няма ефект, той е длъжен да го каже. „Тук не става дума за някакви лични нападки. Виждам да се представят нещата, като че ли нещо си воюваме помежду си“, посочи още Сидеров.  Той уточни, че драмата с ВМРО е тръгнала още от изборната нощ след като Красимир Каракачанов и колегите му са започнали да  говорят, че ги е нападал. „Все още стои неполучена паричната награда, която обявих за този, който ми посочи обида, нападка или клевета по време на кампанията. Това, което ги подразни по време на кампанията беше, че ние показахме по нашата телевизия  как г-н Джамбазки 2014 г. казва, че Крим е руски и не е анексиран, а 2015 г. в европарламента твърди обратното. Това явно ги е подразнило страшно много и започнаха да твърдят, че аз едва ли не съм ги нападал и обиждал“, допълни Сидеров. Той уточни, че ако се показват резултати назад в годините, „Атака“ е имала много по-добър резултат в сравнение с този на ВМРО на евровота. „Имам много големи съмнения, че вотът беше честен и коректен“, уточни още той.", "date": "2019.06.12", "title": "Волен Сидеров, „Атака“: Не съм заявявал, че имаме намерение да разваляме управлението"}
{"url": "http://www.focus-news.net/news/2019/06/12/2668958/kyustendil-remont-na-asfaltovata-nastilka-se-izvarshva-po-patya-mezhdu-selata-tsarvenyano-i-dragomirovo.html", "text": "Ремонт на асфалтовата настилка се извършва по пътя между селата Цървеняно и Драгомирово. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението се осъществява само в едната лента. Участъкът е сигнализиран с пътни знаци. Ремонтът е със срок до края на деня. Движението в участъка ГКПП „Гюешево“ – Кюстендил се осъществява с повишено внимание поради косене на трева. Сигнализирано е с пътни знаци. Срокът е до 13 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.12", "title": "Кюстендил: Ремонт на асфалтовата настилка се извършва по пътя между селата Цървеняно и Драгомирово"}
{"url": "http://www.focus-news.net/news/2019/06/12/2668956/dobrich-kavarna-shte-posreshtne-parviya-yulski-izgrev-s-kontsert-na-kamen-bryag.html", "text": "Община Каварна организира концерт на Камен бряг за посрещане на първия юлски изгрев. Това съобщиха от пресцентъра на  Общината . Легендарният вокал на Rainbow и на Deep Purple JoeLynnTurner ще се качи на сцената край морето при Камен бряг заедно със Звезди Керемидчиев и група „Ахат“. Ще подгряват млади български рок групи. Концертът ще започне на 1 юли от 1.00 часа.", "date": "2019.06.12", "title": "Добрич: Каварна ще посрещне първия юлски изгрев с концерт на Камен бряг"}
{"url": "http://www.focus-news.net/news/2019/06/12/2668960/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Нормално проходими са пътищата в Сливенска област, няма въведени ограничения, съобщиха от  Областно пътно управление - Сливен . Движението е натоварено. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта  до 30 юни.", "date": "2019.06.12", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/06/12/2668959/varna-dvizhenieto-po-magistrala-hemus-ot-povelyanovo-do-varna-tryabva-da-se-osashtestvyava-s-povisheno-vnimanie-poradi-mashinno-kosene.html", "text": "Движението по магистрала „Хемус“ преди Варна в участъка между пътен възел „Повеляново“ и летището се осъществява с повишено внимание поради машинно косене, предаде репортер на  Радио „Фокус“ – Варна . Поставени са пътни знаци. Ремонтни дейности се извършват по пътя Калиманци – Ветрино, движението се осъществява с повишено внимание. Участъкът, в който се ремонтира асфалтовата настилка е от км 5+700 до км 34+000. По пътя „Панорама“ – Куманово продължава да е в сила ограничение на скоростта до 30 км/ч след 11-тия километър. Причината са неравности на асфалтовата настилка. Преминаването по направлението Кранево – Варна е ограничено за моторни превозни средства с маса над 10 тона. Обходният маршрут е през селата Кичево и Оброчище. Шофьорите трябва да бъдат внимателни и по пътя за „Златни пясъци“. В участъка от комплекс „Ален мак“ към Варна се осъществява ръчно косене на тревни площи. Участъкът е сигнализиран с пътни знаци. \r\nДиана СТОЕВА", "date": "2019.06.12", "title": "Варна: Движението по магистрала „Хемус“ от Повеляново до Варна трябва да се осъществява с повишено внимание поради машинно косене"}
{"url": "http://www.focus-news.net/news/2019/06/12/2668961/pazardzhik-dvizhenieto-po-patya-yundola-golyamo-belovo-do-21-km-se-osashtestvyava-v-edna-lenta-poradi-remont-na-asfaltovata-nastilka.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя Юндола – Голямо Белово до 21 км се осъществява в една лента поради ремонт на асфалтовата настилка. Трафикът по отсечката с. Побит камък – с. Сърница се осъществява с повишено внимание поради профилиране на банкети. Регулира се с пътни знаци. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nПоради ремонти са въведени ограничения в два участъка на автомагистрала „Тракия“. Ограничава се скоростта на движение от 88 до 89 км на 90 км/час в двете посоки поради липса на маркировка и осветителна система в средна разделителна ивица. Движението в района на 96 км в посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. \r\nАлбена ЖИЛЕКОВА", "date": "2019.06.12", "title": "Пазарджик: Движението по пътя Юндола – Голямо Белово до 21 км се осъществява в една лента поради ремонт на асфалтовата настилка"}
{"url": "http://www.focus-news.net/news/2019/06/12/2668964/smolyan-po-patya-madan-zlatograd-v-rayona-na-krastovishteto-za-nedelino-se-izvarshva-montazh-na-avtomatichni-ustroystva-za-patniya-trafik.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Днес и на 13 юни от 9.00 ч. до 18.00 ч. движението по участък от път III-867 Мадан – Златоград в района на кръстовището за Неделино ще се извършва в една лента поради монтаж на автоматични устройства за пътния трафик. Шофьорите трябва да карат внимателно и със съобразена скорост. През прохода Пампорово целогодишно е забранено движението на товарни автомобили над 3,5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.12", "title": "Смолян: По пътя Мадан – Златоград в района на кръстовището за Неделино се извършва монтаж на автоматични устройства за пътния трафик"}
{"url": "http://www.focus-news.net/news/2019/06/12/2668967/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.06.12", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/06/12/2668966/shumen-remontni-deynosti-se-izvarshvat-po-patya-dolina-lyatno-ot-km-14-do-km-16.html", "text": "Движението по пътя Долина – Лятно от км 14 до км 16 се осъществява с повишено внимание поради ремонтни дейности на асфалтовата настилка, предаде репортер на  Радио „Фокус“ - Шумен . Водачите трябва да се движат с повишено внимание. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища, обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. Пътните настилки са преобладаващо сухи, времето е с разкъсана облачност. \r\nИвелина ИВАНОВА", "date": "2019.06.12", "title": "Шумен: Ремонтни дейности се извършват по пътя Долина - Лятно от км 14 до км 16"}
{"url": "http://www.focus-news.net/news/2019/06/12/2668965/prof-vladimir-chukov-arabist-verbovchikat-e-po-interesen-v-sluchaya-s-radikaliziraniya-mladezh-ekspertite-tryabva-da-postavyat-aktsent-varhu-politicheskiya-nyuans.html", "text": "Вербовчикът е по-интересен в случая с радикализирания младеж от Пловдив. Това каза за сутрешния блок „Добро утро, България“ на  Радио „Фокус“  арабистът проф. Владимир Чуков. Това е изключително сложен и интересен случай, обясни той, като припомни, че е прецедент за българското общество, защото става въпрос за етнически българин от елитарна прослойка. Важна е и мотивацията на човек да се вслуша и да попадне в пипалата на „Ислямска държава“, отбеляза проф. Чуков. Експертните среди трябва да поставят акцент и върху политическия нюанс, добави той. „Трябва да направим много добър анализ на поръчката на вербовчика – дали става въпрос за превръщането на България в арена на световен джихад, или има някакви по-прозрачни причини. Втората много важна тема, която според мен трябва да бъде разработена у нас е религиозната конверсия. По нея в България имаме опит, но той е по-скоро полеви. Трябва да го теоретизираме, да наблегнем на отделните детайли. Във Франция, Великобритания, Германия много силно следят за тази статистика и респективно тези мними общности, които се формират – хора, които са прескочили от едната религия към другата и състоянието на реконверсия – тези, които са се опитали да се върнат към лоното на първата си религия“, обясни проф. Владимир Чуков. Той каза още, че заплахата, криеща вербураните хора от страна на ИДИЛ е огромна. За да бъде победена терористичната организация, трябва да бъдат победени идеологическите й аргументи, добави арабистът, като припомни, че с война до момента никой не е победил религия.  \r\nВиктория МЕСРОБОВИЧ – КУВЕНДЖИЕВА", "date": "2019.06.12", "title": "Проф. Владимир Чуков, арабист: Вербовчикът е по-интересен в случая с радикализирания младеж, експертите трябва да поставят акцент върху политическия нюанс"}
{"url": "http://www.focus-news.net/news/2019/06/12/2668968/varna-motorist-e-zaginal-v-katastrofa-na-bul-slivnitsa-do-sporten-kompleks-lokomotiv.html", "text": "Моторист е загинал в катастрофа в близост до Спортен комплекс „Локомотив“ във Варна късно снощи. Това съобщиха за  Радио „Фокус“ – Варна  от „Пътна полиция\". В района на бул. „Сливница“ и ул. „Андрей Сахаров“ мотористът се е сблъскал с лек автомобил. В инцидента няма други пострадали. От „Пътна полиция\" обясниха, че се води досъдебно производство и все още не може да има произнасяне за това кой е виновен за тежката катастрофа. По данни на ОДМВР, катастрофата е регистрирана в 22.40 часа. Загиналият мотоциклетист е 29-годишен мъж. \r\nПет пътни произшествия са станали на територията на Варна през изминалото денонощие. В един от инцидентите е пострадал пътник от автобус, който е с контузии. \r\nДиана СТОЕВА", "date": "2019.06.12", "title": "Варна: Моторист е загинал в катастрофа на бул. „Сливница“ до Спортен комплекс „Локомотив“"}
{"url": "http://www.focus-news.net/news/2019/06/12/2668962/gabrovo-na-tri-signala-za-otvodnyavane-na-ulitsi-i-kashti-sa-reagirali-pozharnikarskite-ekipi-v-sevslievsko-prez-izminaloto-denonoshtie.html", "text": "На три сигнала за отводняване на улици и къщи са реагирали пожарникарските екипи в Севслиевско през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Малко след 08.00 часа вчера е поискано съдействие за отводняване на ул. „Стоян Бъчваров“ в гр. Севлиево. В 13.00 часа е поискано съдействие за отводняване на ул. „Вит“, а 40 минути по-късно екипите са отводнявали и къща в севлиевското село Богатово. Пожарникарите са оказали и техническа помощ, по подадени два сигнала – единият на ул. „Ангел Кънчев“ в град Трявна, а другият – на пл. „Възраждане“ в град Габрово. \r\nНадежда КРЪСТЕВА", "date": "2019.06.12", "title": "Габрово: На три сигнала за отводняване на улици и къщи са реагирали пожарникарските екипи в Севслиевско през изминалото денонощие"}
{"url": "http://www.focus-news.net/news/2019/06/12/2668963/zeri-kosovo-bivsh-prezident-na-kosovo-prizova-grazhdanite-da-zasvidetelstvat-blagodarnost-na-bil-klintan.html", "text": "Бившият президент на Косово Атифете Яхяга призова гражданите на страната да изкажат благодарност на Бил Клинтън, който е на посещение в Прищина по повод 20-та годишнина от влизането на силите на НАТО, съобщава електронното издание на местния вестник  Zeri . \r\n„Отбелязваме 20-та годишнина от влизането на войските на НАТО в Косово. За да отпразнуваме тази историческа годишнина на Косово, поканихме нашите приятели и съюзници, с които споделяме общите ценности на мира, свободата и демокрацията“, написа Яхяга в социалната мрежа „Фейсбук“, като припомни, че по повод събитието в Прищина пристига и бившият държавен секретар на САЩ Мадлин Олбрайт. \r\nОбръщайки се към косоварите, Яхага подчерта: „Вашето присъствие е най-голямата благодарност за това, което Клинтън, Олбрайт и други приятели направиха за нашата страна! Ще се видим утре на площад „Скандербег!\" Тереза Герова", "date": "2019.06.12", "title": "Zeri (Косово): Бивш президент на Косово призова гражданите да засвидетелстват благодарност на Бил Клинтън"}
{"url": "http://www.focus-news.net/news/2019/06/12/2668972/pregled-na-osnovnite-temi-v-burgaskiya-pechat.html", "text": "„Според анкета на Европейската комисия българите ядем малко риба“ е водещото заглавие в днешния брой на бургаския ежедневник  „Черноморски фар“ . Жителите на страните от Европейския съюз са пети в света по консумация на риба и аквапродукти, като на първо място е Китай. Най-много риба ядат в Португалия в рамките на Съюза – 57 кг за година на глава от населението. В България този дял е едва 7 кг. Статията пояснява, че данните са изнесени пред родния бранш на среща, където е представено проучване за навиците на потребителите на Европейския съюз относно продуктите от риболов и аквакултури. В статията пише още, че според доклада е увеличена зависимостта от внос на риба за Европейския съюз, като основно се внася замразена риба, полуфабрикати и консерви. „Педагози помагат на пострадал училищен директор“ е друго заглавие от първа страница. Преди няколко дни семейството на директора на ОУ „Светлина“ в айтоското село Тополица Дора Русинова изпитва ужас след пожар в дома им. Причина за него се оказва късо съединение в елинсталацията. Пожарът се разраства бързо заради високите температури. За близо един час огънят е потушен, всички са спасени, макар и леко пострадали. В материала пише още, че колеги и приятели от града организират кампания, с която да се съберат средства за необходимите ремонти. По груби сметки, щетите надхвърлят 20 000 лева, пояснява статията. Друго заглавие от страниците на ежедневника е „Проф. Магдалена Миткова бе преизбрана за ректор на Университет „Проф. д-р Асен Златаров“. Единствената кандидатура за ръководител на университета на досегашния ректор – проф. Магдалена Миткова бе одобрена вчера от общото събрание. Общото събрание се състои от 180 души, като на него присъстваха 140. Професорът представи платформата си, която представлява стратегия за периода 2019-2023 за развитие на университета. В страницата „Моето училище“ е поместена статията „Поетеси си дадоха среща в Електрото“. Специални гости на инициативата „Среща на поетеси“ бяха писателките Венда Райкова и Яна Вълчева. Ученици от Професионалната гимназия по електротехника и електроника „Константин Фотинов“, където се състоя срещата, представиха творческата биография на дамите и рецитираха техни стихове, пояснява материалът. „Тема на деня“ в днешния брой е „30 павилиона от „Лакомата спирка“ аут със строежа на амфитеатъра“. 30 павилиона на спирката ще бъдат съборени, след като започне строежът на амфитеатъра.", "date": "2019.06.12", "title": "Преглед на основните теми в бургаския печат"}
{"url": "http://www.focus-news.net/news/2019/06/12/2668945/vecher-makedoniya-srabska-partiya-v-makedoniya-prizova-za-pomosht-na-belgrad-za-vazstanovyavane-na-shtetite-ot-mitata-za-vnos-v-kosovo.html", "text": "Демократическата партия на сърбите в Македония (ДПСМ) поде кампания за масово закупуване на сръбски продукти. Причината – подпомагане на Белград да преодолее щетите от въведените през ноември миналата година 100-процентови мита за внос на сръбски стоки в Косово, отбелязва електронното издание на близкия до опозиционната ВМРО-ДПМНЕ скопски вестник  „Вечер“ . \r\nСъобщението на ДПСМ гласи: \r\n„ДПСМ инициира масово закупуване на сръбски продукти сред сърбите и всички наши приятелски народи в Македония, региона и диаспората, за да смекчи последиците за сръбската икономика, причинени от антицивилизационни данъци, наложени от Прищина за стоки от Централна Сърбия. Приканваме всички сърби, както и всички хора с добра воля да се присъединят, да разпространят информация за акцията на партията“. Тереза Герова", "date": "2019.06.12", "title": "„Вечер“ (Македония): Сръбска партия в Македония призова за помощ на Белград за възстановяване на щетите от митата за внос в Косово"}
{"url": "http://www.focus-news.net/news/2019/06/12/2668970/el-pais-ispaniya-isrp-i-podemos-se-sporazumyaha-da-pregovaryat-za-pravitelstvoto-na-satrudnichestvoto.html", "text": "Испанската социалистическа работническа партия (ИСРП) и „Подемос“ направиха първата си стъпка към постигането на споразумение за съставяне на правителство, повече от месец след неубедителните резултати от общите избори в Испания на 28 април, съобщава националният ежедневник  El Pais . Решението идва ден, след като организационният секретар на ИСРП заплаши с нови избори. \r\nВ гласуването през април ИСРП спечели най-много места в парламента, но не успя да получи мнозинство, което означава, че лидерът на партията Педро Санчес ще се нуждае от подкрепата на други партии, ако иска да бъде преизбран за премиер. \r\nЛидерът на „Подемос“ Пабло Иглесиас предложи подкрепа в замяна на това, но ИСРП подчерта, че иска да води правителство на малцинството и че дори с 40-те места на партията няма да си осигури необходимите за абсолютно мнозинство 176 гласа.  \r\nСлед среща във вторник партиите обявиха, че са се договорили да преговарят за „правителство на сътрудничеството\". Тепърва обаче предстои да стане ясен точният характер на това сътрудничество.  \r\nЗа „Подемос“ това означава, че ще имат право на глас за това кой да бъде назначен за министър. На пресконференцията след срещата не бе изключена възможността Иглесиас да бъде част от изпълнителната власт. „През последните 12 месеца показахме, че левите знаят как да се разбират помежду си“, заяви говорител на ИСРП. \r\nИглесиас от своя страна може да се е отказал от коалиционното правителство, но не се е отказал от идеята. Според лидера на „Подемос“, приоритет е създаването на „многостранно правителство, което да посрещне предизвикателствата на бъдещето“. \r\n„Говорихме за труда, правосъдието и данъчната реформа. Програмата ИСРП е добра отправна точка. Добрите предложения не може да останат предизборни обещания, те трябва да бъдат превърнати в конкретни политики\", подчерта Иглесиас. \r\nОт ИСРП признаха, че концепцията за „правителство на сътрудничеството\" е „нова\" и няма друго такова в Европа, което е следвало този модел. Сега предстои Санчес и Иглесиас да започнат по-дискретни преговори за състава на новото правителство. Тереза Герова", "date": "2019.06.12", "title": "El Pais (Испания): ИСРП и „Подемос“ се споразумяха да преговарят за „правителството на сътрудничеството\""}
{"url": "http://www.focus-news.net/news/2019/06/12/2668974/blagoevgrad-za-chetvarta-poredna-godina-yugozapadnoto-darzhavno-predpriyatie-organizira-regionalno-sastezanie-za-nay-dobar-sekach.html", "text": "За четвърта поредна година Югозападното държавно предприятие организира регионално състезание за „Най-добър секач”. Това съобщи за  Радио „Фокус“ – Пирин  Снежана Паскалева, експерт връзки с обществеността в Югозападно държавно предприятие. Тази година то ще се проведе в района „ДГС Белица”, край хижа „Семково” в югозападната част на Рила. Целта е да бъдат определени най-добрите професионални секачи, които ще представят предприятието в националното състезание. „Желание да се включат в тазгодишната надпревара са заявили 24-ма участници от 12 териториални поделения на ЮЗДП. Представителите на дърводобивни фирми, извършващи дейност на територията на Белица, Дикчан, Дупница, Елешница, Гоце Делчев, Гърмен, Добринище, Костенец, Места, Самоков, Тетевен и Якоруда, ще покажат своите умения в дисциплините – смяна на верига на бензиномоторен трион, поваляне на дърво, комбинирано рязане и прецизно рязане“, каза още Паскалева. \r\nЛивия НИНОВА", "date": "2019.06.12", "title": "Благоевград: За четвърта поредна година Югозападното държавно предприятие организира регионално състезание за „Най-добър секач”"}
{"url": "http://www.focus-news.net/news/2019/06/12/2668969/predsedatelyat-na-pp-abv-rumen-petkov-podari-na-n-pr-anatoliy-makarov-gravirana-pisalka-sas-znamenata-na-balgariya-i-na-rusiya.html", "text": "Председателят на ПП АБВ Румен Петков подари на посланика на Русия у нас Н. Пр. Анатолий Макаров специална писалка, на която са гравирани знамената на България и на Русия и с надпис „140 години дипломатически отношения“. Това съобщиха от пресцентъра на  ПП АБВ . Подаръкът е в знак на уважение към изключителната енергия и труд, които той положи за възстановяване на отношенията между двете държави, след щетите, които бяха нанесени в тази посока в рамките на мандата на президента Плевнелиев и бездействието на правителството. \r\nРумен Петков посочи, че сега отношенията между България и Русия са в съвсем друга фаза. „Посланик Макаров заслужава един такъв подарък, който е придружен от списък на всички посланици на Русия в България и на България в Русия от установяване на политическите ни взаимоотношения до ден днешен“. \r\nПетков честити на Н. Пр. Анатолий Макаров Денят на Русия и му пожела професионални и лични успехи в името на добруването на двата народа. \r\nСъщата писалка председателят на ПП АБВ подари на руския министър-председател Дмитрий Медведев.  \r\nЗа начало на дипломатическите отношения между Русия и България се смята 7 юли 1879 г.", "date": "2019.06.12", "title": "Председателят на ПП АБВ Румен Петков подари на Н. Пр. Анатолий Макаров гравирана писалка със знамената на България и на Русия"}
{"url": "http://www.focus-news.net/news/2019/06/12/2668975/burgas-sastezateli-po-kudo-ot-pomorie-specheliha-8-zlatni-i-3-srebarni-medala-ot-darzhavniya-shampionat-po-kudo.html", "text": "Поморийските състезатели по кудо с треньор Димитър Петров взеха участие на Държавния шампионат в Сопот и демонстрираха завидни умения. Това съобщиха от пресцентъра на  Община Поморие . Поради квалификационния си характер, състезанието бе  изключително тежко, а финалите – оспорвани. Повече от 90 състезатели на възраст от 7 до 40 години от цялата страна показаха майсторство и решителна воля за победа.  \r\nКудо е контактен боен спорт, съчетаващ в себе си елементи на карате, джуджицу и кик-бокс. За бойците над 14-годишна възраст протекторите са сведени до минимум – една каска и назъбник, без протектори на ръце и крака. По своята същност кудо е един от най-реалистичните и практични бойни спортове, които някога са създавани. “Кудо” се превежда като “Свободен път”, а разширеният превод гласи “Няма врати, които да извеждат на великия път. Всеки трябва да ги построи в своето сърце и да върви към усъвършенстване”. Въпреки силната конкуренция, с добрата си подготовка поморийските бойци успяха да отворят много нови врати и да впечатлят както оценяващите в турнира, така и публиката. В най-трудните категории, 10 от състезателите ни заслужено спечелиха общо 11 отличия. 8 златни медала – Димитър Петров (мъже – 83 кг), Ростислав Стоянов (деца 7-8 г. – 30 кг), Веселин Бузин (мъже -80 кг), Веселина Хрусафова (жени 66 кг), Тодор Аристидов (юноши старша: – 70 кг), Вели Йорданов (юноши младша 15-16 г. – 60 кг), Марин Иванов (юноши младша 13-14 г. – 50 кг), Илиян Иванов (юноши младша 14- 15 г. -70  кг); 3 сребърни медали – Десислава Цонева (жени: 64 кг), Деница Дечева (жени: – 55 кг) и Димитър Петров (мъже над 100 кг абсолютна).", "date": "2019.06.12", "title": "Бургас: Състезатели по кудо от Поморие спечелиха 8 златни и 3 сребърни медала от Държавния шампионат по кудо"}
{"url": "http://www.focus-news.net/news/2019/06/12/2668977/kristina-sidorova-bsp-shte-tragne-obedinena-kam-mestniya-vot.html", "text": "За да има нормална политическа система, трябва да има нормално финансиране на партиите. Трябва да има редукция – сегашната сума е много голяма, но сумата от 1 лев оставя партиите зависими от едрия капитал. Това заяви народният представител от ПГ на „БСП за България” Кристина Сидорова в БСТВ, съобщиха от пресцентъра на  БСП . Тя обясни, че почти в цяла Европа партиите се издържат от държавни субсидии и членски внос.  \r\n„Когато с действията си за 10 години си съсипал БДЖ и това дружество ти е било последната грижа – да се качиш на влака и да го подкараш в името на ПР-а е толкова тъжно и жалко за държавата ни”, констатира Сидорова. Тя изтъкна още, че в парламентарната антикорупционна комисия, където е заместник-председател, постъпват сигнали за корупционни престъпления ежеседмично – по думите ѝ те са на ниво общински администрации, държавни агенции и други. „Ние можем само да ги препратим към компетентните органи. Корупция има навсякъде, на всяко ниво”, допълни народният представител. \r\nСидорова коментира и протестите на медицинските сестри в страната. Тя припомни, че специалистите протестират заради ниското заплащане. „Медицински сестри няма, защото избират да работят в чужбина, защото заплащанията в България са равни на минималната работна заплата или са малко над нея. Това е обида за труда на медицинските сестри”, изрази мнение Сидорова.  \r\nПо повод предстоящия Конгрес на БСП, народният представител коментира: „Вярвам, че наесен ще имаме повече кметове. След задълбочен анализ и отчитане на грешките, вярвам, че след Конгреса БСП ще тръгне обединена към местния вот. Ще има, разбира се, и остри реплики, но това е нормално за нас – БСП е демократична партия. Важното е репликите да се разменят в залата, а не по медиите”.", "date": "2019.06.12", "title": "Кристина Сидорова: БСП ще тръгне обединена към местния вот"}
{"url": "http://www.focus-news.net/news/2019/06/12/2668976/pleven-dvizhenieto-po-pat--52-dekov-byala-voda-ot-km-71500-do-km-79800-tryabva-da-se-osashtestvyava-s-povisheno-vnimanie-zaradi-premestvane-na-patni-znatsi.html", "text": "Движението по път II-52 Деков – Бяла вода от км 71+500 до км 79+800 се осъществява с повишено внимание. Причината е преместване на пътни знаци. Това съобщиха  Радио „Фокус“  от Областно пътно управление – Плевен. Причината е преместване на пътни знаци. Пътните настилки в областта са сухи. Температурите са между 29° и 32°. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 20 юни. Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка, срокът е до 14 юни. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 28 юни. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.12", "title": "Плевен: Движението по път II-52 Деков – Бяла вода от км 71+500 до км 79+800 трябва да се осъществява с повишено внимание заради преместване на пътни знаци"}
{"url": "http://www.focus-news.net/news/2019/06/12/2668980/dobrich-orlin-goranov-shte-predstavi-svoyata-kniga-da-zapochnem-otnachalo-v-darzhavniya-kulturen-institut-dvoretsa-v-balchik.html", "text": "Орлин Горанов ще представи своята книга „Да започнем отначало“ тази вечер в Държавния културен институт – Културен център „Двореца“ в Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Представянето е в „Каменна зала“ от 19.00 часа, входът е свободен. “Да започнем отначало“ е една от най-популярните песни на Орлин Горанов, позната на поне две поколения българи и неслучайно се е превърнала и в заглавие на книгата. Почитателите на певеца ще проследят пътя му в естрадата, завоя към оперната зала, бляскавите появи на вариететна сцена, авантюрите в киното и театъра, навлизането в езика на мюзикъла. Първите страници го представят като хлапе с ожулени от тичане по баирите край Берковица колене, научено на труд и дисциплина в редовете на хор “Бодра смяна“. В тази книга излизат наяве много от неизвестните за широката публика интереси на Орлин Горанов – като ученик той е запленен от зоология, тренира лека атлетика, ориентиране, стрелба и печели състезания по биатлон. В гимназията се научава да разбира и от двигатели с вътрешно горене, което пък му помага да се справя в трудни ситуации по време на турнетата из страната по-късно. А лекотата, с която усвоява чужди езици, е плюс при многобройните му гастроли по света. И до днес да пътува за него не е само необходимост, но и голямо удоволствие – особено по море. \r\nЖулиета НИКОЛОВА", "date": "2019.06.12", "title": "Добрич: Орлин Горанов ще представи своята книга „Да започнем отначало“ в Държавния културен институт „Двореца“ в Балчик"}
{"url": "http://www.focus-news.net/news/2019/06/12/2668978/der-standard-avstriya-kim-chen-un-hvarli-general-v-baseyn-s-pirani.html", "text": "Докладите за странни жестокости, извършени от властите на Северна Корея, бяха почти забравени. Сега обаче те се завръщат с поредица от публикации за екзекуции в изолираната комунистическа страна. Последната датира от събота (8.06) и се отнася за генерал, пише австрийският национален ежедневник  Der Standard . \r\nСъгласно разпространената информация, Ким Чен-ун е заповядал екзекуцията да бъде извършена чрез хвърляне в басейн с пирани. От редакцията обаче подчертават, че този медиен доклад – както и много други предходни, разпространени в миналото, не може да бъде потвърден.  \r\nЕксперти са на мнение, че твърденията  за екзекуции чрез хвърляне на гладни тигри или кучета, или други странни способи за умъртвяване, не са истина. От друга страна, Северна Корея има дълга традиция да възпира критиците си чрез демонстративна жестокост. Миналата седмица работната група от неправителствените организации съобщи за откриването на повече от 300 обекта за публични екзекуции. Сред жертвите има дори деца на седемгодишна възраст, макар подобни случаи да са рядкост.  \r\nСпоред изданието фактът, че докладите за жестоки екзекуции се завръщат в медиите, е резултат и от нова несигурност относно бъдещето на политиката за разоръжаване на Северна Корея. До момента преговорите в тази насока не са довели до конкретни резултати. Тереза Герова", "date": "2019.06.12", "title": "Der Standard (Австрия): Ким Чен-ун хвърли генерал в басейн с пирани"}
{"url": "http://www.focus-news.net/news/2019/06/12/2668979/plovdiv-izlozhbata-choveshki-herbariy-na-italianskata-ilyustratorka-sara-donati-shte-bade-predstavena-v-grada.html", "text": "Изложба „Човешки хербарий“ на италианската илюстраторка Сара Донати ще бъде представена в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Изложбата ще бъде открита от 16.00 часа в галерия „Лабиринт“, като е част от програмата на „Пловдив – Европейска столица на културата 2019“. Всички жители и гости на града ще имат възможност да разгледат изложбата до 16 юни в галерията, от вторник до петък от 17.00 до 20.00 часа, както и през уикенда от 11.00 до 16.00 часа. \r\nВ рамките на три дни  Сара Донати проведе творчески работилници със студенти от АМТИИ специалност“ Мода“ и художници от града под заглавие „Човешки хербарий“. Уъркшопите се проведоха на открито, като участниците събраха природни материали за направата на специален костюм, който да покаже връзката на човека с природата. Нестандартното облекло ще бъде представено по време на изложбата. \r\nЕкспозицията включва още илюстрации от най-новата детска книга на Сара Донати „Да говоря с дървета“. Основната идея на илюстраторката е да покаже какво ни свързва и какво ни отличава от растенията и как подхранваме въображението си, вдъхновени от безкрайните игри на форми в природата. \r\nСара Донати е учила илюстрация в Европейския институт за дизайн в Рим, след което работи като илюстратор на свободна практика. Творчеството ѝ обхваща теми за човешкото тяло и връзката му с външния свят, с природата и градското пространство.", "date": "2019.06.12", "title": "Пловдив: Изложбата „Човешки хербарий“ на италианската илюстраторка Сара Донати ще бъде представена в града"}
{"url": "http://www.focus-news.net/news/2019/06/12/2668983/pss-dobri-sa-usloviyata-v-planinite.html", "text": "Добри са условията в планините. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Температурите са между 10 и 15 градуса. По високите части на Стара планина е мъгливо. Няма регистрирани инциденти с туристи в планините през изминалото денонощие.  \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.12", "title": "ПСС: Добри са условията в планините"}
{"url": "http://www.focus-news.net/news/2019/06/12/2668984/pleven-46-godishen-mazh-s-psihichni-problemi-e-zadarzhan-sled-proyavi-na-agresiya-v-selo-muselievo.html", "text": "46-годишен с. Муселиево с психично разстройство е задържан след прояви на агресия. Това съобщиха от  ОДМВР - Плевен . На 11 юни в РУ - Никопол е постъпил сигнал, че 46-годишен от село Муселиево от дни е с психично разстройство. Мъжът повреждал домашно имущество и заплашвал с огнестрелно оръжие. Лицето е освидетелствано и се води на отчет. При пристигане на адреса служители на РУ - Никопол, заварват болният заключил се в стая на едноетажна къща. 46-годишният не е допуснал полицаите. Започнал е да хвърля предмети и да отправя закани с хладно оръжие. При проведени беседи с психолози и служители на ОДМВР - Плевен е напуснал къщата и е задържан в двора на имота. Прегледан е от екип на ФСМП - Никопол. По разпореждане на прокурор от РП - Никопол е транспортиран и настанен в психодиспансер в гр. Плевен. При последващо претърсване в дома, обитаван от 46-годишния, са намерени въздушна пушка, неустановена марка, модел и калибър и газ - сигнален пистолет марка \"Еkol- volga\", с един брой пълнител и един патрон 9 мм. в пълнителя. Оръжието е иззето с протокол. Няма пострадали граждани и полицейски служители на ОДМВР - Плевен. Образувана е преписка.", "date": "2019.06.12", "title": "Плевен: 46-годишен мъж с психични проблеми е задържан след прояви на агресия в село Муселиево"}
{"url": "http://www.focus-news.net/news/2019/06/12/2668982/blagoevgrad-21-godishna-zhena-e-postradala-pri-katastrofira-na-patya-mezhdu-selo-banya-i-razlog.html", "text": "21-годишна водачка е пострадала при катастрофира на пътя между село Баня и Разлог. Това съобщиха от  ОДМВР – Благоевград . Инцидентът е възникнал около 14.00 часа на 11 юни. При него жената, движейки се в посока от село Баня към град Банско, излиза в дясно от пътното платно и се преобръща. С хематом в областта на главата и порезни рани е пострадала водачката на автомобила, която е настанена за наблюдение в МБАЛ - Разлог.", "date": "2019.06.12", "title": "Благоевград: 21-годишна жена е пострадала при катастрофира на пътя между село Баня и Разлог"}
{"url": "http://www.focus-news.net/news/2019/06/12/2668985/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Дебатите за кандидатурата за канцлер на Съюза (ХДС/ХСС), първите стъпки към създаване на правителство на Испания, завръщането на докладите в медийното пространство за екзекуциите в Северна Корея, както и хаосът около Брекзит са част от основните теми, върху които акцентират водещите европейски издания. . \r\n***  Вицепредседателят на Християндемократическия съюз (ХДС) Армин Лашет увери, че дебатът за кандидата на Съюза (ХДС/ХСС) за канцлерския пост е затворен, съобщава германският национален ежедневник  Die Frankfurter Allgemeine Zeitung . \r\n„Преди следващите федерални избори ХДС и ХСС ще се споразумеят за кандидат на канцлер. Анегрет Крамп-Каребауер предложи ХДС да разгледа този въпрос на партийна конференция в края на 2020 г. Така че трябва да решаваме въпросите, когато им дойде времето, а не преди това“, заяви министър-председателят на Северен Рейн-Вестфалия. \r\nНа въпрос дали председателят на ХДС има първостепенно право на кандидатурата, Лашет отговори: „Съвсем ясно е, че Анегрет Крамп-Каребауер естествено ще ръководи този процес и ще направи предложение. Независимо от това, сега се опитвам да сложа край на дебата за кандидатурата“.  \r\nЛидерът на фракциите на Съюза Ралф Бринкхаус (ХДС) по-рано бе посочил Анегрет Крамп-Каребауер като най-вероятен претендент- и по този начин предизвика разгорещени дискусии. \r\n***  Основната опозиционна Лейбъристка партия прави първата стъпка в смел двупартиен опит да се блокира възможността новият премиер на Великобритания да предизвика излизане на страната от Европейския съюз без сделка през октомври, пише британското левичарско издание  The Guardian . \r\nМинистърът за Брекзит в сянка Кейр Стармър хвърли ръкавиците на министрите от кабинета на Торите, включително Амбър Ръд и Филип Хамънд, казвайки, че те трябва да подкрепят опитите на лейбъристите, ако са сериозни за предотвратяване на излизането без сделка. \r\nАко бъде прието, предложението ще даде на депутатите контрол върху дневния ред на парламента на 25 юни. Същото предложение би могло потенциално да бъде използвано за иницииране на законодателство, с което да се попречи на Великобритания да напусне ЕС без сделка. \r\nПредложението, което лейбъристите ще представят по време на дебата в деня на опозицията в сряда, е подкрепено от бившия консервативен министър Оливър Лутвин и лидерите на шотландската национална партия, Плейд Чимру, либералдемократите и зелените. \r\nЗа разлика от обичайните дебати в деня на опозицията, ако бъде прието, предложението ще бъде задължително, но ще трябва да осигури подкрепата на повече консервативни депутати. \r\nПланът, който е строго пазена тайна, идва, докато няколко претенденти за лидерство в Консервативната партия, включително Борис Джонсън, който ще стартира кампанията си в сряда, подчертаха готовността си да приемат Брекзит без сделка. \r\nПодобен ход на лейбъристите през април мина с един глас разлика, след като 14 депутати на торите се разбунтуваха срещу партията. \r\n***  Докладите за странни жестокости, извършени от властите на Северна Корея, бяха почти забравени. Сега обаче те се завръщат с поредица от публикации за екзекуции в изолираната комунистическа страна. Последната датира от събота (8.06) и се отнася за генерал, пише австрийският национален ежедневник  Der Standard . \r\nСъгласно разпространената информация, Ким Чен-ун е заповядал екзекуцията да бъде извършена чрез хвърляне в басейн с пирани. От редакцията обаче подчертават, че този медиен доклад – както и много други предходни, разпространени в миналото, не може да бъде потвърден.  \r\nЕксперти са на мнение, че твърденията  за екзекуции чрез хвърляне на гладни тигри или кучета, или други странни способи за умъртвяване, не са истина. От друга страна, Северна Корея има дълга традиция да възпира критиците си чрез демонстративна жестокост. Миналата седмица работната група от неправителствените организации съобщи за откриването на повече от 300 обекта за публични екзекуции. Сред жертвите има дори деца на седемгодишна възраст, макар подобни случаи да са рядкост.  \r\nСпоред изданието фактът, че докладите за жестоки екзекуции се завръщат в медиите, е резултат и от нова несигурност относно бъдещето на политиката за разоръжаване на Северна Корея. До момента преговорите в тази насока не са довели до конкретни резултати. \r\n***  Испанската социалистическа работническа партия (ИСРП) и „Подемос“ направиха първата си стъпка към постигането на споразумение за съставяне на правителство, повече от месец след неубедителните резултати от общите избори в Испания на 28 април, съобщава националният ежедневник  El Pais . Решението идва ден, след като организационният секретар на ИСРП заплаши с нови избори. \r\nВ гласуването през април ИСРП спечели най-много места в парламента, но не успя да получи мнозинство, което означава, че лидерът на партията Педро Санчес ще се нуждае от подкрепата на други партии, ако иска да бъде преизбран за премиер. \r\nЛидерът на „Подемос“ Пабло Иглесиас предложи подкрепа в замяна на това, но ИСРП подчерта, че иска да води правителство на малцинството и че дори с 40-те места на партията няма да си осигури необходимите за абсолютно мнозинство 176 гласа.  \r\nСлед среща във вторник партиите обявиха, че са се договорили да преговарят за „правителство на сътрудничеството\". Тепърва обаче предстои да стане ясен точният характер на това сътрудничество.  \r\nЗа „Подемос“ това означава, че ще имат право на глас за това кой да бъде назначен за министър. На пресконференцията след срещата не бе изключена възможността Иглесиас да бъде част от изпълнителната власт. „През последните 12 месеца показахме, че левите знаят как да се разбират помежду си“, заяви говорител на ИСРП. \r\nИглесиас от своя страна може да се е отказал от коалиционното правителство, но не се е отказал от идеята. Според лидера на „Подемос“, приоритет е създаването на „многостранно правителство, което да посрещне предизвикателствата на бъдещето“. \r\n„Говорихме за труда, правосъдието и данъчната реформа. Програмата ИСРП е добра отправна точка. Добрите предложения не може да останат предизборни обещания, те трябва да бъдат превърнати в конкретни политики\", подчерта Иглесиас. \r\nОт ИСРП признаха, че концепцията за „правителство на сътрудничеството\" е „нова\" и няма друго такова в Европа, което е следвало този модел. Сега предстои Санчес и Иглесиас да започнат по-дискретни преговори за състава на новото правителство. \r\n***", "date": "2019.06.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/12/2668971/faz-ot-sayuza-hdshss-uveriha-debatat-za-kandidata-na-partiyata-za-kantslerskiya-post-e-zatvoren.html", "text": "Вицепредседателят на Християндемократическия съюз (ХДС) Армин Лашет увери, че дебатът за кандидата на Съюза (ХДС/ХСС) за канцлерския пост е затворен, съобщава германският национален ежедневник  Die Frankfurter Allgemeine Zeitung . \r\n„Преди следващите федерални избори ХДС и ХСС ще се споразумеят за кандидат на канцлер. Анегрет Крамп-Каребауер предложи ХДС да разгледа този въпрос на партийна конференция в края на 2020 г. Така че трябва да решаваме въпросите, когато им дойде времето, а не преди това“, заяви министър-председателят на Северен Рейн-Вестфалия. \r\nНа въпрос дали председателят на ХДС има първостепенно право на кандидатурата, Лашет отговори: „Съвсем ясно е, че Анегрет Крамп-Каребауер естествено ще ръководи този процес и ще направи предложение. Независимо от това, сега се опитвам да сложа край на дебата за кандидатурата“.  \r\nЛидерът на фракциите на Съюза Ралф Бринкхаус (ХДС) по-рано бе посочил Анегрет Крамп-Каребауер като най-вероятен претендент- и по този начин предизвика разгорещени дискусии.  Тереза Герова", "date": "2019.06.12", "title": "FAZ: От Съюза (ХДС/ХСС) увериха: Дебатът за кандидата на партията за канцлерския пост е затворен"}
{"url": "http://www.focus-news.net/news/2019/06/12/2668973/s-kvorum-ot-131-narodni-predstaviteli-zapochna-plenarnoto-zasedanie.html", "text": "С кворум от 131 народни представители започна пленарното заседание, предаде репортер на  Агенция „Фокус“ . В зала се регистрира и депутатът от ДПС Делян Пеевски. По програма депутатите трябва да разгледат промените в Закона за държавния бюджет за 2019 г. на първо четене. Измененията са внесени от Министерски съвет. Съгласно текстовете за периода от 1 януари до 30 юни 2019 г. размерът на държавната субсидия ще е умножен по 11 лв. за един получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. В законопроекта е регламентирано измененията да влязат в сила в сила от 1 юли 2019 г. Депутатите ще разгледат докладите на Националното бюро за контрол на специалните разузнавателни средства за 2017 и 2018 г. и на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения. \r\nДеница КИТАНОВА", "date": "2019.06.12", "title": "С кворум от 131  народни представители започна пленарното заседание"}
{"url": "http://www.focus-news.net/news/2019/06/12/2668987/veliko-tarnovo-v-park-ksilifor-shte-se-provede-initsiativata-izkustvo-v-prirodnata-sreda.html", "text": "Младежка скулптурна колония „Ксилифор 2019“ ще бъде открита в едноименния парк край Велико Търново. Официалното откриване е от 12.00 часа в туристически учебен център „Момина крепост“, съобщиха за  Радио „Фокус“ – Велико Търново  от Туристическо дружество „Трапезица 1902“, което е съорганизатор на проявата. В нея за поредна година участие ще вземат студенти и докторанти от специалност „Скулптора“ на Великотърновския университет „Св. св. Кирил и Методи“,. Подкрепа осигурява и Община Велико Търново. Проектът е озаглавен „Изкуство в природната среда“. Ще бъдат представени интерактивни арт инсталации за движение, игра и общуване. Включват се Антон Джуров, Биляна Генева, Вълкан Павлов, Делян Ангелов, Иван Николов, Катерина Чакърова, Красимир Методиев, Мартин Митев, Николай Чемберски, Николай Недев, Петър Кондев, Стела Димова, ас. Венко Тонков и проф. Стефан Лютаков.  Младежката скулптурна колония започна на 9 юни и ще продължи до 21 юни. \r\nЛуиза ТРАНЧЕВА", "date": "2019.06.12", "title": "Велико Търново: В парк „Ксилифор“ ще се проведе инициативата „Изкуство в природната среда“"}
{"url": "http://www.focus-news.net/news/2019/06/12/2668990/inzh-bogdan-milchev-institut-za-patna-bezopasnost-predi-da-ima-natsionalen-organizatsionen-tsentar-po-patna-bezopasnost-tryabva-da-se-zadadat-protsedurite-za-reaktsiya-pri-intsident.html", "text": "Преди създаването на денонощен Национален организационен център по пътна безопасност трябва да бъдат зададени процедурите, по които да се реагира при инцидент, обществото не е достатъчно информирано. Това каза за сутрешния блок „Добро утро, България“ на  Радио „Фокус“  инж. Богдан Милчев, член на УС на Институт за пътна безопасност във връзка с предложението на вътрешния министър Младен Маринов. Не става въпрос на нов орган, обясни инж. Милчев, като уточни, че МВР се опитва оперативно да повиши капацитета при реакция в кризи и пътнотранспортни произшествия. По думите му предложението едва ли ще помогне за разрешаване на проблемите по пътя. ”Първо анонсираме и създаваме някаква структура или друго нещо и след това мислим за процедурите, по които тя ще работи и ще функционира. Защото създавайки се един такъв координационен център трябва да се осигури и обезпечи денонощно поне с 6-7 служители от различните служби, което означава огромен ресурс. В същото време тези служители ще бъдат от сега действащия ресурс от МВР, Министерство на транспорта и АПИ, което означава, че те ще бъдат извадени от ежедневните им задължения“, уточни инж. Богдан Милчев. Той каза още, че ролята на Държавната агенция е да създаде процедурите за реакция при ПТП и да наложи нов подход за управление на пътната безопасност. Той отбеляза необходимостта от подобна Агенция, като уточни, че трябва да се наблегне върху ефективността й.  \r\nВиктория МЕСРОБОВИЧ-КУВЕНДЖИЕВА", "date": "2019.06.12", "title": "Инж. Богдан Милчев, Институт за пътна безопасност: Преди да има Национален организационен център по пътна безопасност трябва да се зададат процедурите за реакция при инцидент"}
{"url": "http://www.focus-news.net/news/2019/06/12/2668988/vidin-piyan-shofyor-e-v-bolnitsa-sled-katastrofa-na-patya-vidin-montana.html", "text": "Пиян шофьор е в болница след катастрофа на пътя Видин – Монтана.  Това съобщиха от  ОДМВР – Видин . Сигналът за инцидента е подаден на 11 юни около 23.15 часа. 33-годишен мъж, шофирал лек автомобил „Хюндай“, се е блъснал в спряло на пътя полуремарке. При тестване с дрегер пробата на водача отчела наличие на алкохол 2.21 промила. Мъжът е транспортиран и настанен за лечение във видинската болница. Той отказал да даде кръвна проба. По случая е образувано бързо производство.", "date": "2019.06.12", "title": "Видин: Пиян шофьор е в болница след катастрофа на пътя Видин – Монтана"}
{"url": "http://www.focus-news.net/news/2019/06/12/2668986/delyan-peevski-dps-za-namalyavaneto-na-dds-to-parvo-shte-napravim-konsultatsii-ako-ima-realno-poevtinyavane-za-potrebitelite-go-iskame-ako-nyama-nyama-smisal.html", "text": "За намаляването на ДДС-то първо ще направим консултации - ако има реално поевтиняване за потребителите го искаме, ако няма - няма смисъл. Това каза народният представител от ПГ на ДПС Делян Пеевски пред журналисти във връзка с партийната субсидия, предаде репортер на  Агенция \"Фокус\" . \"Радваме се, че управляващите ни чуха за детските градини. Това ще се случи. Искаме безплатни детски градини и финансиране на нови детски градини. Чуха ни с ДДС-то на книгите, оттам нататък продължаваме с хляба и лекарствата, ако ще има резултат за гражданите\", уточни още Пеевски.  Народният представител от ПГ на ДПС Йордан Цонев  заяви, че днес са първите консултации с фармациите по отношение на идеята за намаляване на ДДС ставките на лекарствата.  \"Няма да направим предложение, ако няма гаранции, че ще паднат цените. Утре от 10.00 ч. пак тук са консултациите с тези, които се занимават с производството на хляб\", допълни още Цонев.  \r\nДеница КИТАНОВА", "date": "2019.06.12", "title": "Делян Пеевски, ДПС: За намаляването на ДДС-то първо ще направим консултации - ако има реално поевтиняване за потребителите го искаме, ако няма - няма смисъл"}
{"url": "http://www.focus-news.net/news/2019/06/12/2668993/mvr-edin-e-zaginal-a-26-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 26 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 37 леки и 4 тежки пътни произшествия. От началото на месеца жертвите на пътя са 17, а от началото на годината- 199. В сравнение със същия период на миналата година загиналите са с 15 по-малко.", "date": "2019.06.12", "title": "МВР: Един е загинал, а 26 са ранени при катастрофи в страната през изминалото денонощие"}
{"url": "http://www.focus-news.net/news/2019/06/12/2668992/kyustendil-predstoi-unifitsirane-na-informatsionnite-i-ukazatelnite-tabeli-v-obshtinata.html", "text": "Предстои унифициране на информационните и указателните табели в Кюстендил. Това съобщиха за  Радио „Фокус” – Кюстендил  от Общински съвет – Кюстендил. Изискванията към вида на фирмени информационни и информационно-указателни табели са залегнали в проект за промяна на Наредбата за реда и условията за поставяне на преместваеми обекти, рекламни, информационни и монументално-декоративни елементи на градското обзавеждане и за рекламната дейност на територията на община Кюстендил. Изискванията са вписани в специално приложение към проекта за изменение на наредбата. Посочват се материалите за изработка, височината, широчината на табелите и техният цвят. Задължително надписите трябва да бъдат на български и на английски език. Предвижда се цветът на табелите да бъде зелена, а надписите в бял цвят. Табелите трябва да имат и съответната пиктограма на обекта и да указват разстоянието до него. \r\nВенцеслав ИЛЧЕВ", "date": "2019.06.12", "title": "Кюстендил: Предстои унифициране на информационните и указателните табели в общината"}
{"url": "http://www.focus-news.net/news/2019/06/12/2668995/die-zeit-italiya-zaplashva-nepravitelstveni-organizatsii-pomagashti-na-migranti-s-globa-do-50-000-evro.html", "text": "Италианското правителство прие постановление, който криминализира спасяването на мигранти в Средиземно море. В бъдеще капитаните, собствениците и операторите на частни кораби, които „влизат в италиански води без разрешение“, са изправени пред налагането на глоби до 50 000 евро. Съответното предложение, одобрено от Министерския съвет, дойде от министъра на вътрешните работи Матео Салвини, пояснява германският национален ежедневник  Die Zeit . \r\nВъпреки че спасителните кораби не са изрично упоменати в постановлението, прието от кабинета, те ще бъдат засегнати от регламента. Корабите, които многократно нарушават постановлението, ще бъдат конфискувани. Предложението трябва да получи одобрението на парламента, в който коалицията на „Лигата“ и Движение „Пет звезди“ имат мнозинство. \r\nНаскоро Салвини забрани на германската организация за помощ Sea-Watch да оперира в Италия. Капитанът все пак навлезе в италиански води. Той се разследва за подпомагане и подбуждане към незаконната имиграция. Тереза Герова", "date": "2019.06.12", "title": "Die Zeit: Италия заплашва неправителствени организации, помагащи на мигранти, с глоба до 50 000 евро"}
{"url": "http://www.focus-news.net/news/2019/06/12/2668994/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.06.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/12/2668989/bil-klintan-v-prishtina-kosovo-zasluzhava-da-e-v-nato-i-es.html", "text": "Бившият държавен глава на САЩ Бил Клинтън, който е в Прищина по повод 20-та годишнина от влизането на силите на НАТО в Косово, заяви, че страната заслужава да е част от НАТО и Европейския съюз, предава  Радио „Свободна Европа“  в македонската си редакция. \r\n„Мисля, че целият свят може да вземе Косово като пример за това как страната се развива и живее в мир със своите съседи. Винаги ще се гордея, че бях президент на САЩ, когато имаше нужда някой да се изправи и да каже: няма вече етническо прочистване, няма вече изоставяне на родината и убийства на невинни цивилни, трябва да има по-добър начин“, цитира медията думите на Клинтън. \r\nПрезидентът на Косово Хашим Тачи удостои бившия държавен глава на САЩ с „Ордена на свободата\", като поясни, че Клинтън е символ на доверие, оптимизъм и надежда за гражданите на Косово. Тереза Герова", "date": "2019.06.12", "title": "Бил Клинтън в Прищина: Косово заслужава да е в НАТО и ЕС"}
{"url": "http://www.focus-news.net/news/2019/06/12/2668981/delyan-peevski-dps-nyama-da-podkrepim-predlozhenieto-na-gerb-za-1-lv-partiyna-subsidiya-no-shte-podkrepim-tya-da-e-0-lv.html", "text": "Няма да подкрепим предложението на ГЕРБ за 1 лв. партийна субсидия, но ще подкрепим тя да е 0 лв. Това каза народният представител от ПГ на ДПС Делян Пеевски пред журналисти във връзка с партийната субсидия, предаде репортер на  Агенция \"Фокус\" . \"Предложението на ГЕРБ няма да подкрепим, но ще подкрепим да е 0 лв. субсидията. За нас това е див популизъм, което се предлага. Хубаво е да се изясни какво правят партиите после. За нас това значи фалит на партиите при 1 лв. субсидията. Нормално е, ако ще се променя моделът на финансиране да бъде 0 лв. и отворено финансиране от американски тип от ясни и прозрачни донори\", каза Пеевски. На въпрос дали това ще постави партиите в зависимост от бизнеса, Пеевски посочи, че 1 лв. е фалит на партиите. \"Ако не сменим модела на финансиране, нямаме партии в политиката и всичко ще е собственост на олигарсите. Изборът е на партиите\", допълни още Пеевски.  \r\nДеница КИТАНОВА", "date": "2019.06.12", "title": "Делян Пеевски, ДПС: Няма да подкрепим предложението на ГЕРБ за 1 лв. партийна субсидия, но ще подкрепим тя да е 0 лв."}
{"url": "http://www.focus-news.net/news/2019/06/12/2668998/dobrich-10-godishno-dete-s-kolelo-e-blasnato-ot-lek-avtomobil-na-ul-dunav.html", "text": "10-годишно дете с колело е блъснато от лек автомобил на ул. „Дунав”. Това съобщиха от  ОДМВР - Добрич . Сигналът за инцидента е подаден на 11 юни около 19:55 часа. Съобщено е за възникнало ПТП по ул. „Дунав” в град Добрич. На място е установено, че лек автомобил „Алфа” с добричка регистрация, управляван от 29-годишен мъж блъска неправилно движещия се по пътното платно велосипедист на 10-години. Вследствие на инцидента, детето е прегледано в МБАЛ - Добрич и освободено за домашно лечение с прохлузна рана по главата. На водача на МПС и на настойника на пострадалото дете са съставени АУАН по ЗДвП.", "date": "2019.06.12", "title": "Добрич: 10-годишно дете с колело е блъснато от лек автомобил на ул. „Дунав”"}
{"url": "http://www.focus-news.net/news/2019/06/12/2669002/montana-77-godishna-zhena-e-napadnata-i-nahapana-ot-pitbul-v-selo-dalgodeltsi.html", "text": "77-годишна жена е нападната и нахапана от питбул в село Дългоделци. Това съобщиха от  ОДМВР - Монтана . На 11 юни в 13.05 ч. в РУ - Лом е постъпил сигнал, че в с. Дългоделци, общ. Якимово, при преминаване пред частен имот 77-годишна жена е била нападната от куче от порода питбул, вследствие на което е паднала на земята. На възрастната жена е оказана незабавна помощ, транспортирана е до МБАЛ - Лом, където е установено, че ѝ е причинена телесна повреда – счупване на шийката на лявата тазобедрена става. От пострадалата са снети обяснения. От проведените оперативно-издирвателни мероприятия служители на участъка в Якимово са установили собственичката на кучето – 31-годишна местна жителка. Взети са незабавни мерки за обезопасяване на района и недопускане възникването на последващ инцидент, като кучето е прибрано от собственичката. Работата за установяване причините за настъпилото произшествие и документиране на случая продължава РУ - Лом.", "date": "2019.06.12", "title": "Монтана: 77-годишна жена е нападната и нахапана от питбул в село Дългоделци"}
{"url": "http://www.focus-news.net/news/2019/06/12/2669000/pregled-na-osnovnite-temi-vav-velikotarnovskiya-pechat.html", "text": "„Бедствено положение в Стражишко , пороят наводни къщи в Хотница“ е заглавие от областния всекидневник  „Янтра Днес” . Бедствено положение бе обявено вчера сутринта в стражишките села Нова Върбовка и Камен заради скъсана язовирна стена. Причина за пробойната е обилният валеж – над 100 л/кв. м, излял се за около 30 минути. Пороят нанесе сериозни щети и поражения и във великотърновското село Хотница. При падналия интензивен дъжд – около 70 л/кв.м за 40 минути, бяха наводнени дворовете на 12 къщи и няколко приземни помещения, улици, канавки, градини. „Обявяват в несъстоятелност турагенцията, завлякла десетки“ е друго заглавие от ежедневника. Започната е проверка по обявяване в несъстоятелност на туристическа агенция „Магелан груп“, която завлече десетки хора с хиляди левове за екскурзии в чужбина. Както „Янтра Днес“ единствен писа, опитите им да получат информация за случващото се удариха на камък. Офисът на фирмата от седмица е опразнен, а телефоните изключени. „Възстановчици от 5 държави ще готвят по рецепти от Средновековието на Царевец“ е заглавие от страница три на ежедневника. „673 първокласници ще посрещнат училищата в Търновска община“, четем на страница четири. На страница пет е публикуван материал със заглавие „Италиански инженер се превъплъщава в император, сенатор, роб и воин“. На спортната страница на вестник „Янтра Днес“ четем „Етър“ представи официално новия старши треньор на тима Росен Кирилов“. \r\n„Стражица обяви бедствено положение заради скъсани язовирни стени край две села“ е заглавие от първа страница на другия областен ежедневник  „Борба“ . Стражица обяви бедствено положение, след като в нощта срещу вторник се скъсаха язовирни стени на водоеми край Нова Върбовка и Камен. Причината са поройните дъждове в района в понеделник вечерта, когато са паднали над 120 литра на квадратен метър дъжд. Около 1.00 часа през нощта е бил уведомен и ген. Кирил Войнов, зам.-шеф на Агенцията за метрологичен и технически надзор. Вчера сутринта генералът бе на място в общината заедно с началници от пожарната във В. Търново и областния управител. „Първи случай за 2019 година на заболял от лаймска болест в областта“ е друга тема от ежедневника. Търновец бе заразен с лаймска болест миналата седмица. Това показват данните на Регионалната здравна инспекция в старата столица относно заболеваемостта в региона за периода 3-9 юни. Инфектирането е станало чрез ухапване от кърлеж. „Седемчасова операция преживя малката Нелис, която обедини хиляди хора“, „21 ученици от Езикова гимназия са се класирали за национални олимпиади“ и „След наводненията чайки пристигнаха в старата столица“ са други заглавия от страниците на всекидневника „Двугодишен договор подписа Росен Кирилов с „Етър ВТ“, целта му е да запази нивото на отбора“, „Велко Батрович преминава при вицешампионите на Сърбия“, „Велизар Илиев със сребро от Държавното първенство по тенис на двойки“ са заглавията от спортната страница на изданието.", "date": "2019.06.12", "title": "Преглед на основните теми във великотърновския печат"}
{"url": "http://www.focus-news.net/news/2019/06/12/2668996/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-yuni.html", "text": "„Софийска вода” временно ще прекъсне водоснабдяването в някои части на столицата на 13 юни. Това съобщиха от пресцентъра на  дружеството .  \r\nВъв връзка с монтаж на измервателни устройства на ул. „Съединение“ в с. Герман се налага спиране на водоподаването от 10.00 до 14.00 часа на клиентите на „Софийска вода”, живеещи в района на с. Лозен: карето между ул. „Кайгана“, ул. „Св. св. Кирил и Методий“, ул. „Еделвайс“, ул. „Бузлуджа“ и ул. „Съединение“; карето между ул. „Съединение“, ул. „Дъб“, ул. „Къси дол“, ул. „Акация“; карето между ул. „Преслав“, ул. „Съединение“, ул. „Варовита“, ул. „Крушите“; карето между ул. „Съединение“, ул. „Васил Левски“, ул. „Могила“, ул. „Теменуга“; ул. „Съединение“ от ул. „Лозен“ № 97 до АМ Тракия, местност „Чикерица“, ул. „Околовръстен път“ № 360. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Лозен ул. „Съединение“ ъгъла с ул. „Извор“; ул. „Съединение“ ъгъла с ул. „Ненко Германски“ .  \r\nВъв връзка с подмяна на сградно водопроводно отклонение на ул. „Люботрън“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: \r\nул. „Люботрън“ от ул. „Трепетлика“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трепетлика“ ъгъла с ул. „Люботрън“.  \r\nВъв връзка с подмяна на спирателен кран на ул. „Княз Борис I“ в Център се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Уилям Гладстон“ от ул. „Цар Самуил“ до ул. „Цар Асен“; ул. „Княз Борис I“ от ул. „Петър Парчевич“ до ул. „Солунска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Узунджовска“ ъгъла с ул. „Уилям Гладстон“.  \r\nВъв връзка с пресвързване на уличен водопровод на ул. „Каменоделска“ в НПЗ „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „История Славянобългарска“, ул. „Владайска река“, ул. „Кожарска“,  ул. „Каменоделска“,  ул. „Грънчарска“, ул. „Заводска“,  ул. „Индустриална“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „История Славянобългарска“ №6, жилищни блокове.  \r\nВъв връзка с монтаж на спирателен кран на ул. „Христо Станишев“ в кв. „Орландовци\" се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Николай Райнов“ от ул. „Христо Станишев“ до ул. „Поручик Орозов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станишев“ ъгъла с ул. „Николай Райнов“.  \r\nВъв връзка с подмяна на сградно водопроводно отклонение на ул. „Мургаш“ в с. Яна се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Миньорска“, ул. „Юрий Гагарин“, ул. „Стефан Стамболов“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.  \r\nВъв връзка с подмяна на сградно водопроводно отклонение на ул. „Цар Борис III“ в с. Казичене се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Троянов път“, ул. „Отец Паисий“, ул. „Христо Попбожилов“, ул. „Освобождение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянов път“ ъгъла с ул. „Освобождение “.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -http://www.sofiyskavoda.bg/water_stops.aspx.", "date": "2019.06.12", "title": "„Софийска вода” временно ще прекъсне водоснабдяването в някои части на столицата на 13 юни"}
{"url": "http://www.focus-news.net/news/2019/06/12/2668999/parlamentat-prie-doklada-na-natsionalnoto-byuro-za-kontrol-na-spetsialnite-razuznavatelni-sredstva-za-2017-g-i-2018-g.html", "text": "Парламентът прие доклада на Националното бюро за контрол на специалните разузнавателни средства за  2017 г. и 2018 г., предаде репортер на  Агенция „Фокус“ . През 2017 г са осъществени процедури със СРС по отношение на 2748 лица, при 2749 през 2016 г. Това е три пъти по-малко в сравнение с 2011 г. В доклада на Бюрото се отчита, че през 2018 г. е създадена КПКОНПИ, която е независим специализиран постоянно действащ държавен орган за осъществяване на противодействие на корупцията и отнемане на незаконно придобитото имущество. Тя има право да иска СРС и да използва събраните чрез тях данни. През 2018 г. - са използвани СРС по отношение на 3046 лица. Изводът е, че в периода 20112015 г. има трайна тенденция към намаляване на лицата, контролирани със СРС, а в периода 2015-2018 г. относително стабилизиране. Това е следствие на повишените изисквания и контрол на органите по Закона за специалните разузнавателни средства за целесъобразното им използване. През същата година относителният дял на заявителите към общия брой процедури е МВР – 60, 78 %, Прокуратурата на Република за България – 34, 27 % и ДАНС – 4, 82 %. \r\nДеница КИТАНОВА", "date": "2019.06.12", "title": "Парламентът прие доклада на Националното бюро за контрол на специалните разузнавателни средства за 2017 г. и 2018 г."}
{"url": "http://www.focus-news.net/news/2019/06/12/2669003/veliko-tarnovo-informatsionni-sreshti-za-vazmozhnostite-za-finansirane-ot-evropeyskite-strukturni-i-investitsionni-fondove-shte-se-provedat-v-suhindol-i-pavlikeni.html", "text": "Информационни срещи на тема „Възможности за финансиране от Европейските структурни и инвестиционни фондове (ЕСИФ)“ ще се проведат в Сухиндол и Павликени. Това съобщиха за  Радио „Фокус“ – Велико Търново  от Областния информационен център. Срещата в Сухиндол е от 10.30 часа в Залата на Община, а тази в Павликени – от 13.00 часа също в Залата на Общината. \r\nДо 18 юни ще се проведат информационни кампании във всички общини на територията на областта. По време на срещите ще бъдат представени актуалните възможности за кандидатстване и финансиране на проекти от европейските фондовете до края на 2019 г., включително и по Програмата за развитие на селските райони (ПРСР) 2014-2020. В част от информационните срещи участие ще вземе и експерт от Областната служба за съвети в земеделието – Велико Търново. За участие в събитията са поканени представители на общинските администрации, бизнеса, обществени и неправителствени организации, читалища, учебни заведения, заинтересовани граждани и други. По време на информационните срещи екипът на Областен информационен център – Велико Търново ще раздаде и свои рекламно-информационни материали. \r\nНадежда КРЪСТЕВА", "date": "2019.06.12", "title": "Велико Търново: Информационни срещи  за възможностите за финансиране от Европейските структурни и инвестиционни фондове ще се проведат в Сухиндол и Павликени"}
{"url": "http://www.focus-news.net/news/2019/06/12/2669001/kmetat-na-sofiya-yordanka-fandakova-shte-proveri-deynostite-po-razshirenie-na-park-vazrazhdane.html", "text": "От 13.00 часа кметът на София Йорданка Фандъкова ще провери дейностите по разширението на парк „Възраждане“. Това съобщиха от пресцентъра на  Столична община . Част от проекта е изпълнение на аквапарк. Входът към обекта е в кв. „Зона Б 5“ от ул. „Партений Нишавски“.", "date": "2019.06.12", "title": "Кметът на София Йорданка Фандъкова ще провери дейностите по разширение на парк „Възраждане“"}
{"url": "http://www.focus-news.net/news/2019/06/12/2668991/vidin-nivoto-na-reka-dunav-se-e-ponizhilo-s-35-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 35 см и водният стоеж е 658  см, съобщиха от местната  Хидрометеорологична станция . Нивото на реката край Видин е 721 см, регистрираното понижение е от 31 см. Край Лом през последното денонощие е измерено понижение от 32 см и водният стоеж е 756 см. Нивото на реката край Оряхово е 637 см, там е регистрирано понижение за последното денонощие от 24 см. Температурата на водата край Ново село е 19.7 градуса, край Оряхово е 20.4 градуса.", "date": "2019.06.12", "title": "Видин: Нивото на река Дунав се е понижило с 35 см при Ново село за последното денонощие"}
{"url": "http://www.focus-news.net/news/2019/06/12/2669004/bdzh-i-nkzhi-organizirat-kragla-masa-za-obshtestveno-obsazhdane-na-proekta-za-zakupuvane-na-nov-podvizhen-sastav-i-investitsii-v-zhelezopatnata-infrastruktura.html", "text": "БДЖ и НКЖИ организират кръгла маса за обществено обсъждане на проект „Закупуване на нов подвижен състав за нуждите на БДЖ и инвестициите в националната железопътна инфраструктура\". Това съобщиха от пресцентъра на  БДЖ . Кръглата маса ще се проведе на 13 юни от 10.00 часа в Централен военен клуб, зала 1, бул. „Цар Освободител\" 7.", "date": "2019.06.12", "title": "БДЖ и НКЖИ организират кръгла маса за обществено обсъждане на проекта за закупуване на нов подвижен състав и инвестиции в железопътната инфраструктура"}
{"url": "http://www.focus-news.net/news/2019/06/12/2669005/pazardzhik-oblastniyat-upravitel-stefan-mirev-shte-se-sreshtne-s-rakovodstvoto-na-mrrb-za-remonta-na-patya-za-s-nova-mahala-s-fotinovo.html", "text": "Областният управител Стефан Мирев проведе среща с представители на протестиращите за ремонта на републиканската отсечка с. Нова Махала – с. Фотиново, съобщи за  Радио „Фокус“ – Пазарджик  Мария Ловчинова, експерт в Областната администрация. На срещата присъстваха  кметовете на селата Нова Махала и Фотиново Ерхан Саатчъ и Димитрийка Миховска, кметът на Батак Петър Паунов, както и народните представители Десислава Костадинова, Надя Клисурска, Сергей Кичиков и директорът на Областно пътно управление - Пазарджик инж. Мая Шимбова. „Жителите на с. Нова Махала настояват да бъде извършен спешен ремонт на републикански път III – 379 от разклона за с. Нова Махала до местността Вълча поляна с обща дължина 10 км. Пътят се ползва и от живеещите в съседното село Фотиново. В знак на протест недоволните жители блокираха вече два пъти шосето от Пещера за Батак“, уточни Ловчинова. Тя добави, че областният управител е сезирал вече АПИ за лошото състояние на пътната отсечка в края на миналата година.  \r\nОколо 7 млн. лв. са необходимите финансови средства за цялостен ремонт на пътя, който не е включен в ремонтната програма на Агенцията за тази година. Стефан Мирев и народните представители  приеха мотивите на протестиращите, че частично извършените наскоро ремонти и изкърпвания не решават въпроса, защото пътят е в изключително тежко състояние, без маркировка и мантинели. В същото време е подложен на ежедневна експлоатация  и от тежкотоварни камиони и техника, тъй като въпросният път обслужва четири горски стопанства в Родопската част на областта. Всички участници в срещата приеха предложението на Областния управител, да се проведе среща с ръководството на МРРБ и председателят на управителния съвет на АПИ. В срещата ще участват народните представители от област Пазарджик, кметовете на Батак, Нова Махала и Фотиново. Един от обсъжданите варианти, който ще бъде коментиран на срещата с ръководството на АПИ и МРРБ, е да се започне проектиране на пътната отсечка и тя да бъде планиран за ремонт, като част от цялостното обновяване на републиканския път Пещера – Батак. \r\nАлбена ЖИЛЕКОВА", "date": "2019.06.12", "title": "Пазарджик: Областният управител Стефан Мирев ще се срещне с ръководството на МРРБ за ремонта на пътя за с. Нова Махала – с. Фотиново"}
{"url": "http://www.focus-news.net/news/2019/06/12/2669006/blagoevgrad-zapochna-postavyaneto-na-podzemnite-konteyneri-za-bitovi-otpadatsi-v-grada.html", "text": "Започна поставянето на подземните контейнери за битови отпадъци в Благоевград, предаде репортер на  Радио „Фокус“ - Пирин . Всички предвидени такива контейнери ще бъдат поставени в района на площад „Македония“. 3 от тях ще бъдат разположени в пространството между сградата на Камерна опера и Минералната баня, други три ще бъдат монтирани при ул. „Гьорче Петров“ под НАП, а два при паркинга под площад „Македония“. Контейнерите са с опция за комбинирано повдигане на капака, като има възможност за ръчен и крачен контрол. С времето подобни съдове за смет ще бъдат поставени и на други места в централна градска част, както и в кварталите. \r\nНатали СТЕФАНОВА", "date": "2019.06.12", "title": "Благоевград: Започна поставянето на подземните контейнери за битови отпадъци в града"}
{"url": "http://www.focus-news.net/news/2019/06/12/2669007/prezidentat-rumen-radev-noviyat-glaven-prokuror-tryabva-da-ima-visoko-obshtestveno-doverie.html", "text": "Новият главен прокурор трябва да има високо обществено доверие. Това каза президентът Румен Радев по време на кръгла маса на тема „Предстоящ избор на главен прокурор – критерии и обществени очаквания“, предаде репортер на  Агенция „Фокус“ . „Проведох срещи през май с ръководители на органи от системата на съдебната власт и министъра на правосъдието. Всички тези срещи бяха ясен сигнал за голямата значимост на това предстоящо събитие и необходимостта то да стои във фокуса на общественото внимание“, заяви Радев и посочи, че функциите на главния прокурор са важен фактор за ефективна борба с престъпността и корупцията, и за утвърждаването на законността. „Затова е нормално и трябва да има високи обществени очаквания към тази процедура. Обществото трябва да получи гаранции за успешния ѝ ход, а това означава ясни критерии, прозрачност и добра аргументираност на мотивацията за номинациите на главен прокурорЮ, коментира Румен Радев. \"Главният прокурор, който ще бъде избран, е натоварен с големи очаквания, предстоят му важни задачи, затова е важно още от старта той да има високо обществено доверие“, посочи държавният глава. \r\nЦветилена СИМЕОНОВА", "date": "2019.06.12", "title": "Президентът Румен Радев: Новият главен прокурор трябва да има високо обществено доверие"}
{"url": "http://www.focus-news.net/news/2019/06/12/2669011/varna-vav-festivalniya-i-kongresen-tsentar-shte-se-provede-18-iyat-mezhdunaroden-festival-na-chervenokrastki-i-zdravni-filmi.html", "text": "На 13 юни 2019 г. от 19.00 часа в зала 1 на Фестивалния и конгресен център – Варна вицепрезидентът на Република България Илияна Йотова ще открие 18-ият Международен фестивал на червенокръстки и здравни филми. Това съобщиха от пресцентъра на  БЧК . \r\nОрганизатори на фестивала са Българският червен кръст и Медицинският университет – Варна. Тази година той се провежда от 13 до 17 юни под мотото „Агресия – хуманизъм – кино“. Освен прожекциите на състезаващите се игрални и документални филми от цял свят в програмата на фестивала е включен и Дискусионен форум по темата с участието на проф. Иво Христов,  доц. д-р Харалан Александров, Соломон Паси, Татяна Дончева, журналистите Анна Заркова и Емил Спахийски.  \r\nХудожествен директор на фестивала е проф. Божидар Манов, а международното жури е в състав: Доротея Тончева, актриса, Арман Пеккая, режисьор (Турция), Илиян Джевелеков, продуцент и режисьор, Велислав Павлов, актьор, и проф. Виолетка Тачева. Сред гостите на фестивала са любими български артисти и филмови дейци като Гинка Станчева, Емилия Радева, Искра Радева, Наталия Бардская, Александра Сърчаджиева, Ицхак Финци, Михаил Мутафов, Николай Урумов, Любен Чаталов, Иван Павлов, Иван Ничев, Стефан Цанев, Станимир Трифонов, Владимир Игнатовски, Александър Донев, Мартичка Божилова и много други. \r\nЗа участие във Варна пристигнаха и много чуждестранни гости – представители на Международния комитет на Червения кръст, на Международната федерация на Червения кръст и Червения полумесец, на Македонски и Румънски Червен кръст, на Турския Червен полумесец. Гости на фестивала са и режисьори и журналисти от Италия, Иран, Кипър, Бразилия, Турция.", "date": "2019.06.12", "title": "Варна: Във Фестивалния и конгресен център ще се проведе 18-ият Международен фестивал на червенокръстки и здравни филми"}
{"url": "http://www.focus-news.net/news/2019/06/12/2669012/smolyan-72-godishen-vodach-se-e-preobarnal-s-avtomobila-si-v-devin-saprugata-mu-e-postradala.html", "text": "72- годишен водач е загубил управление над автомобила си, излязъл е в дясно от пътя, минал е върху бетонен блок и се е преобърнал. Това съобщиха от  ОДМВР- Смолян . Инцидентът е станал на 11 юни в 13.15 часа в Девин. При произшествието е пострадала пътуващата в автомобила съпругата на водача, която е получила охлузна рана на главата. Оказана ѝ е спешна помощ във ФСМП Девин, след което е настанена за наблюдение в МБАЛ \"д-р Братан Шукеров\" в Смолян, без опасност за живота. Местопроизшествието е посетено от екип на „Пътна полиция“.", "date": "2019.06.12", "title": "Смолян: 72- годишен водач се е преобърнал с автомобила си в Девин, съпругата му е пострадала"}
{"url": "http://www.focus-news.net/news/2019/06/12/2669008/burgas-obshtinata-podkrepi-proekt-za-digitalno-predpriemachestvo-nasochen-kam-momicheta-ot-12-do-18-godini.html", "text": "Джуниър Ачийвмънт (JA) България, съвместно с Индустриален и логистичен парк – Бургас и с подкрепата на Община Бургас стартират на 14 юни проект за дигитални умения и предприемачество, насочен към момичета на възраст от 12 до 18 години. Това съобщиха от пресцентъра на  Общината . Той е финансиран от Европейския институт за иновации и технологии (EIT) и реализиран съвместно с JA Сърбия, JA Литва, JA Румъния и JA Гърция. Основната цел на проекта е да вдъхнови младите момичета да започнат кариера в сферата на технологиите, предприемачеството и иновациите, като им предостави необходимите знания, умения и мотивация. \r\nКато част от планираните дейности, JA България ще организира серия от тридневни обучения в различни български градове, по време на които момичетата ще подобрят своите предприемачески компетенции и ще научат как да разработят мобилно приложение в отговор на реален социален проблем. \r\nНа 14, 15 и 16 юни в гр. Бургас, ул. „Княз Ал. Батенберг“ 28 (сградата на Бизнес инкубатора), ще се проведе вторият уъркшоп от поредицата. Обучението е безплатно.", "date": "2019.06.12", "title": "Бургас: Общината подкрепи проект за дигитално предприемачество, насочен към момичета от 12 до 18 години"}
{"url": "http://www.focus-news.net/news/2019/06/12/2669010/burgas-svetovnoizvestniyat-ispanski-kitarist-luis-galo-shte-provede-maystorski-klas-v-kulturen-tsentar-morsko-kazino-na-26-yuli.html", "text": "Световноизвестният испански китарист Луис Гало ще проведе майсторски клас на 26 юли 2019 г. от 18.00 часа в Културен център „Морско казино“, зала „Георги Баев“. Това съобщиха от пресцентъра на  Община Бургас . Един ден преди участието му в третото издание на Burgas Jam всеки, който желае да обмени опит, да научи нови акорди или да посвири рамо до рамо с него, може да го направи, като закупи промо пакет от 25 лв. в Грабо в срок до 14 юни. Той включва билет от 18 лв. за посещение на фестивала и 7 лв. за майсторския клас. След изтичане на офертата на 14 юни, цената за посещение на уъркшопа ще е на стойност 15 лева. Местата са ограничени (50). \r\nИспанският мачо Луис Гало е музикант, композитор и продуцент, роден в Мадрид през 1980 година. Известен е като страстен почитател и посланик на фламенкото. Работил е с много изпълнители в различни музикални стилове, има записи на живо за телевизионни и радио предавания, като X-Factor, TVE es música, Fusion Sonora, Radio Nacional de España. Луис е работил в международни продукции за Teatro Real de Madrid (Испания), Сан Карло ди Наполи (Италия), Teatro Piccolo de Milano (Италия). Сътрудничи като солист на оркестъра на Кралската опера в Лондон. Като композитор на документална музика редовно работи с различни продуцентски компании, участва в проекта „Genius: Picasso“ (National Geographic). \r\nЛуис Гало си е поставил за цел да популяризира фламенко музиката. Прави го с участието си в концерти, университетски семинари, музикални детски проекти, телевизионни предавания, съвместни проекти между джаз, фламенко и класическа музика.", "date": "2019.06.12", "title": "Бургас: Световноизвестният испански китарист Луис Гало ще проведе майсторски клас в Културен център „Морско казино“ на 26 юли"}
{"url": "http://www.focus-news.net/news/2019/06/12/2669013/plovdiv-prodalzhava-praskaneto-sreshtu-komari-i-karlezhi-v-grada.html", "text": "Продължава пръскането срещу комари и кърлежи в град Пловдив. Това съобщиха за  Радио „Фокус“ – Пловдив  от ОП „Дезинфекционна станция“. Обработките на територията на града ще се извършат през периода от 14 до 28 юни при благоприятни метеорологични условия.  \r\nНа 14 юни ще се пръска срещу комари по бул. „Марица-север“, около Магнолия Гардън, Марица Гардън, Окръжна болница, Гребна база, а в парк „Рибница“ и за бълхи.  \r\nНа 17 юни ще се третират районите на Цар Симеоновата градина, Градската градина, Младежки хълм, хълм Бунарджик, двустранно по бул. „Руски, по ул. „Иван Вазов“, по бул. „Марица-юг“, в Стария град и ул. „Княз Александър Първи“.  \r\nНа 18 и 25 юни ще се пръска срещу комари в район „Източен“, на 19 и 24 юни – в район „Северен“, на 20 и 25 юни – в район „Централен“, на 20 и 26 юни – в район „Южен“, на 18 и 21 юни – в район „Тракия“, на 19 и 27 юни – в район „Западен“, кварталите „Прослав“ и „Коматево“, а на 27 и 28 юни ще се третират срещу комари площи, които са публична общинска собственост, както и гробищните паркове. През месец юни продължава и пръскането срещу кърлежи. \r\nОт днес до 14 юни ще се извърши и обработка на декоративната дървесна   растителност  срещу кестенов молец. \r\nЗа всяка от обработките се използват разрешени за употреба биоцидни препарати, в съответната препоръчителна доза и концентрация, уверяват от общинското предприятие. \r\nСпециалистите призовават отглеждащите пчелни семейства в района на предстоящите обработки да ограничат полета на пчелите в указания период. \r\nТони МИХАЙЛОВ", "date": "2019.06.12", "title": "Пловдив: Продължава пръскането срещу комари и кърлежи в града"}
{"url": "http://www.focus-news.net/news/2019/06/12/2669009/prezidentat-rumen-radev-dalech-sam-ot-misalta-che-nadhvarlyam-pravomoshtiyata-si-s-razgovorite-za-izbor-na-nov-glaven-prokuror.html", "text": "Далеч съм от мисълта, че надхвърлям своите правомощия с разговорите за избор на нов главен прокурор. Това каза президентът Румен Радев по време на кръгла маса на тема „Предстоящ избор на главен прокурор – критерии и обществени очаквания“, предаде репортер на  Агенция „Фокус“  . Държавният глава подчерта, че според него при избора на нов главен прокурор много важен е критерият за независимост и воля за налагане на законността. „Важно е обаче и как ще бъде оценена и съдебната независимост от този главен прокурор, защото заедно с неговата смелост и гражданска отговорност това е успехът на неговата бъдеща дейност“, заяви Радев. Той посочи, че е далеч от мисълта, че надхвърля своите правомощия с разговорите за избора на нов главен прокурор. „Аз се водя единствено от принципа за разделение на властите, но и не пренебрегвам своето задължение на края на процеса да подпиша указ. За мен най-важното е обществото да има фокус върху тези процеси и да има повишено обществено внимание“, каза още президентът. \r\nЦветилена СИМЕОНОВА", "date": "2019.06.12", "title": "Президентът Румен Радев: Далеч съм от мисълта, че надхвърлям правомощията си с разговорите за избор на нов главен прокурор"}
{"url": "http://www.focus-news.net/news/2019/06/12/2669014/smolyan-navodnili-sa-se-mazeta-v-bolnitsata-v-devin-vodata-e-dostignala-blizo-do-glavnoto-elektrichesko-tablo.html", "text": "Мазета в сградата на МБАЛ в Девин са се наводнили. Това съобщиха от  ОДМВР- Смолян . Сигналът е подаден на 11 юни в 12.48 часа. Причината е покачване на нивото на водата в следствие на обилните дъждове и по канализационната система. Водата е достигнала близо до главното електрическо табло. Екип на РСПБЗН Девин е изпомпил водата.", "date": "2019.06.12", "title": "Смолян: Наводнили са се мазета в болницата в Девин, водата е достигнала близо до главното електрическо табло"}
{"url": "http://www.focus-news.net/news/2019/06/12/2668997/plamen-kolev-prez-2018-g-ne-sa-konstatirani-sluchai-na-nepravomerno-prilagane-na-spetsialni-razuznavatelni-sredstva.html", "text": "През 2018 г. Национално бюро за контрол на специални разузнавателни средства не е констатирало случаи за неправомерното им прилагане. Това каза Пламен Колев Иванов, председател на Националното бюро за контрол на специалните разузнавателни средства за извършената дейност през 2017 г. и 2018 г., предаде репортер на  Агенция „Фокус“ . „През 2018 в Бюрото са образувани 115 преписки за проверки на неправомерно прилагане на СРС. От тях 106 са по сигнали на граждани. В 5 случая бюрото се е самосезирало“, каза още той. По думите му през 2014 г. са образувани 29 преписки, през 2015 г. – 123, през 2016 г. – 88, през 2017 г. – 146. „Основните стратегически цели на Националното бюро за контрол на СРС за периода 2019-2024 г. ще бъдат насочени главно към активно наблюдение на процедурите за искане, разрешаване и прилагане на СРС, и организацията по съхраняването и унищожаването на информацията, получена чрез СРС\", заяви Пламен Колев. \"Активната работа по сигнали, граждани и НПО също ще бъде сред приоритетите на Бюрото\", изтъкна той. \"Последна цел е въвеждане на електронен регистър на структурите по чл. 13, чл. 15 и чл. 20 от Закона за СРС“, каза още Колев по отношение на Главна дирекция \"Национална полиция\", Главна дирекция \"Борба с организираната престъпност\", Главна дирекция \"Гранична полиция\", дирекция \"Вътрешна сигурност\", областните дирекции на Министерството на вътрешните работи, специализираните дирекции, териториалните дирекции и самостоятелните териториални отдели на Държавна агенция \"Национална сигурност\" и други. \r\nДеница КИТАНОВА", "date": "2019.06.12", "title": "Пламен Колев: През 2018 г. не са констатирани случаи на неправомерно прилагане на специални разузнавателни средства"}
{"url": "http://www.focus-news.net/news/2019/06/12/2669015/sport-gabriela-petrova-vze-zlaten-medal-v-turku.html", "text": "Топ-атлетката на България Габриела Петрова спечели първото място в тройния скок на мемориала \"Пааво Нурми“, който се проведе във финландския град Турку. Състезателката на Локомотив (Пловдив) скочи 14 метра и 29 сантиметра в третия си опит, с което си осигури златния медал от състезанието. След нея се нареди представителката на домакините Кристина Мекела, която скочи 13 метра и 89 сантиметра.", "date": "2019.06.12", "title": "Спорт: Габриела Петрова взе златен медал в Турку"}
{"url": "http://www.focus-news.net/news/2019/06/12/2669016/nezavisen-makedoniya-v-lyuksemburg-se-provezhda-parva-ministerska-sreshta-es-zapadni-balkani-po-zaetostta-i-sotsialnite-vaprosi.html", "text": "В Люксембург се провежда първата по рода си среща на министрите на ЕС и Западните Балкани в областта на заетостта и социалните въпроси, съобщава електронното издание на македонския вестник  „Независен“ . \r\n„Целта на срещата, която се очаква да се провежда всяка година, е да се обменят мнения по предизвикателствата в областта на заетостта и социалните реформи, които се изпълняват в полза на всички граждани в региона\", поясниха от Европейската комисия. \r\nВ Люксембург ще се обсъжда обменът на опит по отношение на интеграцията на слабо представените групи на пазарите на труда и хармонизирането на нуждите на образованието. \r\nСрещата на министрите на ЕС и Западните Балкани в областта на заетостта и социалните въпроси се организира от Европейската комисия, Румъния, като настоящ председател на Съвета на ЕС, Финландия и Хърватия. Тереза Герова", "date": "2019.06.12", "title": "„Независен“ (Македония): В Люксембург се провежда първа министерска среща ЕС-Западни Балкани по заетостта и социалните въпроси"}
{"url": "http://www.focus-news.net/news/2019/06/12/2669020/balgariya-i-gartsiya-zapochvat-izpalnenieto-na-mashtaben-transgranichen-proekt-za-zashtita-pri-bedstviya-flood-guard.html", "text": "България и Гърция започват изпълнението на мащабен трансграничен проект за защита при бедствия „Flood Guard”, предаде репортер  Радио „Фокус“ – Пирин . „Интегрирани действия за съвместна координация и реагиране на рисковете от наводнения в трансграничния регион“ обхваща международните речни басейни на трансграничните реки – Стримон-Струма, Нестос-Места, Ардас-Арда и Еврос-Марица. В региона е предвидено изграждането на тренировъчни бази и координационен център, стана ясно по време на встъпителна пресконференция, която се проведе в Благоевград. На нея присъстваха представители и на двете страни, като домакин на събитието бе областния управител Бисер Михайлов. Официални гости бях зам.-кметът на Община Благоевград Зорница Кралева, служители от Районна служба „Пожарна безопасност и защита на населението“ – Благоевград, на ОДМВР – Благоевград и общински служители. Проектът се изпълнява от Главна дирекция „Пожарна безопасност и защита на населението“ в партньорство с Областна администрация Благоевград, Басейнова дирекция Западнобеломорски район, Национален институт по метеорология и хидрология и Басейнова дирекция „Източнобеломорски район” от българска страна и Специален секретариат за вода, Министерство на околната среда и енергетиката на Гърция и Децентрализирана администрация на Македония-Тракия от Гръцка страна. \r\nГлавен комисар Николай Николов, директор на Главна дирекция „Пожарна безопасност и защита на населението”, коментира, че изпълнението на този проект е изключително важно, тъй като ще бъде укрепен капацитета на органите за гарантира на ефективна, интегрирана съвместна координация и реагиране на рисковете от наводнения в трансграничния регион. \r\nОбластният управител на Благоевград изрази задоволство от това, че започват реализация на този проект, чието стойност е 4 482 557.86 евро. Продължителността му е 36 месеца, което означава, че до 31 март 2022 година целите му трябва да бъдат изпълнени. „Надявам се, че ще успеем дори предсрочно да завършим проекта“, добави Михайлов. \r\nПо време на пресконференцията стана ясно, че териториите, обхванати от проекта, трябва значително да увеличат адаптивния си капацитет към изменението на климата. И двете страни, партньори по проекта се обединиха около тезата, че ефективното управление на риска от наводнения е от голямо значение и засяга голям брой население и площ. \r\nЛивия НИНОВА", "date": "2019.06.12", "title": "България и Гърция започват изпълнението на мащабен трансграничен проект за защита при бедствия „Flood Guard”"}
{"url": "http://www.focus-news.net/news/2019/06/12/2669022/plovdiv-zhitelite-na-6-sela-ot-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода за неопределен период от време са населените места Крислово, Бойково, Марково, Ново село, Васил Левски и Московец. \r\nЗаради аварии до 17.00 часа днес ще е нарушено водоподаването и в района на улиците „Победа“ и „Хъшовска“ в град Пловдив. \r\nТони МИХАЙЛОВ", "date": "2019.06.12", "title": "Пловдив: Жителите на 6 села от областта са с нарушено водоподаване заради аварии"}
{"url": "http://www.focus-news.net/news/2019/06/12/2669018/savetat-po-sigurnostta-kam-ms-obsadi-proekt-na-godishen-doklad-za-sastoyanieto-na-natsionalnata-sigurnost.html", "text": "Под председателството на премиера Бойко Борисов се проведе редовно заседание на Съвета по сигурността към Министерския съвет. Това съобщиха от  правителствената информационна служба . Обсъден бе Проект на Годишен доклад за състоянието на националната сигурност на Република България през 2018 г., който предстои да бъде внесен за разглеждане на заседание на Министерския съвет. \r\nСъветът по сигурността одобри също отчет за дейността си през изминалата година, както и примерен план за редовни заседания през 2019 г. \r\nМинистърът на вътрешните работи Младен Маринов отчете дейностите по Годишния план за изпълнение на Стратегията за противодействие на радикализацията и тероризма за 2018 г. и докладва по изпълнението на Стратегията през настоящата година.  \r\nВ рамките на днешното заседание беше обсъдена и подготовката на посещение на Комитета за противодействие на тероризма към Съвета по сигурност на ООН в България.", "date": "2019.06.12", "title": "Съветът по сигурността към МС обсъди Проект на Годишен доклад за състоянието на националната сигурност"}
{"url": "http://www.focus-news.net/news/2019/06/12/2669017/vratsa-politsiyata-razsledva-dvama-lekari-za-popalneni-ambulatorni-listove-bez-provezhdane-na-meditsinski-pregledi.html", "text": "Полицията разследва двама лекари за попълнени амбулаторни листове без провеждане на медицински прегледи. Това съобщиха от  ОДМВР - Враца . На 11 юни 2019 г. служители от сектор „Противодействие на икономическата престъпност“ при ОДМВР - Враца, извършиха проверки в три лекарски кабинета – един в гр. Бяла Слатина и  в две села от община Бяла Слатина. Кабинетите са ползвани от двама лекари. При проверките бяха намерени и иззети 55 амбулаторни листове на пациенти, подписани и подпечатани от двамата лекари, и с положени подписи за пациенти, удостоверяващи извършени медицински прегледи за времето от 5 март 2019 г. до 12 март 2019 г. Установено е, че в посочения период лекарите са били извън страната, а пациентите нанесени  в картоните категорично заявяват, че не са ходили на преглед в посочените дати и, че положените подписи не са техни. Изготвените документи са отчетени пред РЗОК-Враца с цел получаване на средства от бюджета на касата. Работата по случая продължава.", "date": "2019.06.12", "title": "Враца: Полицията разследва двама лекари за попълнени амбулаторни листове без провеждане на медицински прегледи"}
{"url": "http://www.focus-news.net/news/2019/06/12/2669021/bild-frenskiyat-prezident-shte-izprati-nov-dab-na-tramp-sled-kato-stariyat-izsahna.html", "text": "През април 2018 г. президентите на Франция и САЩ, в присъствието на първите дами на двете страни, засадиха дъб в градината пред Белия дом. След като наскоро стана ясно, че дървото е изсъхнало, френският държавен глава Еманюел Макрон сподели, че ще изпрати друго дръвче на Доналд Тръмп, съобщава германският вестник  BILD . \r\nМакрон подари дъб на американския си колега по време на държавната си визита в САЩ миналата година. Дървото бе възприемано като символ, а изсъхването му – като лошо знамение.  \r\nФренският президент обаче е прагматик. Запитан за изсъхналия дъб, той увери пред швейцарската телевизия SRF: „Ще изпратя друг, това не е драма!\" \r\nДървото трябваше да символизира  приятелството между двете страни: То е от северна френска гора, в която над 2 000 американски войници са били убити по време на Първата световна война в борбата срещу германците. Тръмп и Макрон посадиха дъба заедно, което бе демонстрация на доброто сътрудничество между двамата президенти. \r\n„Но дори едно дърво не може да емигрира в САЩ толкова лесно“, коментира изданието, като определя „кончината на дъба“ като символ на тревожните отношения между САЩ и европейците. \r\nМакрон категорично отхвърли подобно тълкувание. „Не трябва да виждате символ, когато няма такъв\", категоричен бе френският президент. Тереза Герова", "date": "2019.06.12", "title": "BILD: Френският президент ще изпрати нов дъб на Тръмп, след като старият изсъхна"}
{"url": "http://www.focus-news.net/news/2019/06/12/2669023/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Дебатите за кандидатурата за канцлер на Съюза (ХДС/ХСС), мерките на италианското правителство срещу организациите, подпомагащи мигранти, както и решението на френския президент Еманюел Макрон да изпрати нов дъб на американския си колега Доналд Тръмп, след като старият загина, са част от основните теми, върху които акцентират водещите европейски издания. . \r\n***  През април 2018 г. президентите на Франция и САЩ, в присъствието на първите дами на двете страни, засадиха дъб в градината пред Белия дом. След като наскоро стана ясно, че дървото е изсъхнало, френският държавен глава Еманюел Макрон сподели, че ще изпрати друго дръвче на Доналд Тръмп, съобщава германският вестник  BILD . \r\nМакрон подари дъб на американския си колега по време на държавната си визита в САЩ миналата година. Дървото бе възприемано като символ, а изсъхването му – като лошо знамение.  \r\nФренският президент обаче е прагматик. Запитан за изсъхналия дъб, той увери пред швейцарската телевизия SRF: „Ще изпратя друг, това не е драма!\" \r\nДървото трябваше да символизира  приятелството между двете страни: То е от северна френска гора, в която над 2 000 американски войници са били убити по време на Първата световна война в борбата срещу германците. Тръмп и Макрон посадиха дъба заедно, което бе демонстрация на доброто сътрудничество между двамата президенти. \r\n„Но дори едно дърво не може да емигрира в САЩ толкова лесно“, коментира изданието, като определя „кончината на дъба“ като символ на тревожните отношения между САЩ и европейците. \r\nМакрон категорично отхвърли подобно тълкувание. „Не трябва да виждате символ, когато няма такъв\", категоричен бе френският президент. \r\n***  Италианското правителство прие постановление, който криминализира спасяването на мигранти в Средиземно море. В бъдеще капитаните, собствениците и операторите на частни кораби, които „влизат в италиански води без разрешение“, са изправени пред налагането на глоби до 50 000 евро. Съответното предложение, одобрено от Министерския съвет, дойде от министъра на вътрешните работи Матео Салвини, пояснява германският национален ежедневник  Die Zeit . \r\nВъпреки че спасителните кораби не са изрично упоменати в постановлението, прието от кабинета, те ще бъдат засегнати от регламента. Корабите, които многократно нарушават постановлението, ще бъдат конфискувани. Предложението трябва да получи одобрението на парламента, в който коалицията на „Лигата“ и Движение „Пет звезди“ имат мнозинство. \r\nНаскоро Салвини забрани на германската организация за помощ Sea-Watch да оперира в Италия. Капитанът все пак навлезе в италиански води. Той се разследва за подпомагане и подбуждане към незаконната имиграция. \r\n***  Вицепредседателят на Християндемократическия съюз (ХДС) Армин Лашет увери, че дебатът за кандидата на Съюза (ХДС/ХСС) за канцлерския пост е затворен, съобщава германският национален ежедневник  Die Frankfurter Allgemeine Zeitung . \r\n„Преди следващите федерални избори ХДС и ХСС ще се споразумеят за кандидат на канцлер. Анегрет Крамп-Каребауер предложи ХДС да разгледа този въпрос на партийна конференция в края на 2020 г. Така че трябва да решаваме въпросите, когато им дойде времето, а не преди това“, заяви министър-председателят на Северен Рейн-Вестфалия. \r\nНа въпрос дали председателят на ХДС има първостепенно право на кандидатурата, Лашет отговори: „Съвсем ясно е, че Анегрет Крамп-Каребауер естествено ще ръководи този процес и ще направи предложение. Независимо от това, сега се опитвам да сложа край на дебата за кандидатурата“.  \r\nЛидерът на фракциите на Съюза Ралф Бринкхаус (ХДС) по-рано бе посочил Анегрет Крамп-Каребауер като най-вероятен претендент- и по този начин предизвика разгорещени дискусии.", "date": "2019.06.12", "title": "Преглед на някои от основните теми в германския печат (Агенция \"Фокус\")"}
{"url": "http://www.focus-news.net/news/2019/06/12/2669025/okrazhnata-prokuratura-v-dobrich-postigna-osaditelna-prisada-za-mazh-prichinil-sredna-telesna-povreda-na-meditsinski-spetsialist.html", "text": "Окръжната прокуратура в Добрич постигна осъдителна присъда за мъж, причинил средна телесна повреда на медицински специалист. Това съобщиха от пресцентъра на  Апелативна прокуратура- Варна . 33-годишният Никола Н. получи наказание лишаване от свобода за срок от 1 година и 4 месеца, изпълнението на което Добричкият окръжен съд е отложил с изпитателен срок от 3 години. До наказанието се стигна, след като подсъдимият за причиняване на средна телесна повреда на медицински специалист, извършено по хулигански подбуди, се призна за виновен, отказа се от разглеждане на наказателното дело срещу него по общия ред и сключи споразумение с Окръжната прокуратура в Добрич, което днес съдът одобри. В изпитателния срок с него ще се провежда възпитателна работа от полицейски инспектор по местоживеене. В тежест на осъдения са и направените разноски по делото в размер на близо 1300 лева. \r\nНа 29 януари миналата година Никола посетил клинична лаборатория в МБАЛ – Добрич. Там той нанесъл юмручен удар на медицинска лаборантка, на която счупил слепоочна кост и причинил контузия на мозъка, като деянието е било извършено по повод службата й.  \r\nОдобреното от Добричкия окръжен съд споразумение е окончателно и със сила на присъда.", "date": "2019.06.12", "title": "Окръжната прокуратура в Добрич постигна осъдителна присъда за мъж, причинил средна телесна повреда на медицински специалист"}
{"url": "http://www.focus-news.net/news/2019/06/12/2669024/deputatite-prieha-dokladite-za-2017-i-2018-g-na-parlamentarnata-komisiya-za-kontrol-nad-sluzhbite-i-izpolzvaneto-na-srs.html", "text": "Парламентът прие годишните доклади за 2017 и 2018 г. на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения, предаде репортер на  Агенция „Фокус“ . Парламентарната комисия се състои от 8 членове. Неин председател е депутатът от ГЕРБ Димитър Лазаров.  2018 г. \r\nСъгласно годишния доклад на комисията през 2018 г. по данни на Висшия съдебен съвет в съдилищата от органите  по Закона за СРС и от наблюдаващите прокурори са постъпили общо 6 096 искания за използване на СРС, по които са дадени  5 333 разрешения. Исканията за използване на тези средства за престъпления, осъществени от съдия, прокурор или следовател са 43, по които са дадени 33 разрешения. В 7 случая за непосредствена опасност е разрешено на органите използване на разузнавателни средства. По данни на Върховна касационна прокуратура от наблюдаващите прокурори са изготвени 2 325 искания за използване на СРС по отношение на лица и обекти, по които са дадени 2 054 разрешения. По данни на ДАНС са изготвени общо 283 искания за използване на СРС, по които са дадени 232 разрешения.  2017 г.   \r\nСъгласно годишния доклад на комисията през 2017 г. по данни на ВСС в съдилищата са постъпили 6 012 искания за използване на СРС, по които са дадени общо 4 619 разрешения. В неотложни случаи са използвани СРС по отношение на 447 лица, а в случаите на непосредствена опасност по отношение на 27 лица. По данни на Върховна касационна прокуратура през 2017 г. са изготвени 2 211 искания за използване на СРС по отношение на лица и обекти. Дадени са общо 1 769 разрешения. По данни на Националното бюро за контрол на СРС през 2017 г. са изготвени  5 939 искания за прилагане на такива средства по отношение на лица и обекти. Дадени са общо 4 624 разрешения.  \r\nДеница КИТАНОВА", "date": "2019.06.12", "title": "Депутатите приеха докладите за 2017 и 2018 г. на парламентарната комисия за контрол над службите и използването на СРС"}
{"url": "http://www.focus-news.net/news/2019/06/12/2669026/varna-chast-ot-kvartalite-vinitsa-i-asparuhovo-sa-s-narusheno-vodopodavane-zaradi-avarii.html", "text": "Част от кварталите „Виница“ и „Аспарухово“ са с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество, обслужващо областта. В кв. „Виница“ без вода ще бъдат абонатите около ул. „Корал“ до около 15.00 часа. В кв. „Аспарухово“ проблеми с водоснабдяването ще имат абонатите в района между улиците „Костур“, „Дедеагач“, „Кирил и Методий“ и „Янтра“ до около 16.00 часа. Част от абонатите в кв. „Галата“ също ще бъдат без вода до около 16.00 часа. Поради възникнала авария за неопределен период от време с нарушено водоподаване ще бъдат и абонатите на село Попочич. \r\nБояна АТАНАСОВА", "date": "2019.06.12", "title": "Варна: Част от кварталите „Виница“ и „Аспарухово“ са с нарушено водоподаване заради аварии"}
{"url": "http://www.focus-news.net/news/2019/06/12/2669029/angelina-markova-rakovoditel-na-teatralna-formatsiya-eksperiment-pleven-temata-za-lyubovta-e-osnovnata-smislova-nishka-na-spektakala-generalna-repetitsiya.html", "text": "Темата за любовта, поднесена по един красив и вълнуващ начин, е основната смислова нишка на спектакъла „Генерална репетиция“ с премиера днес от 18.00 часа в ДКТ ,,Иван Радоев“. Това каза за  Радио „Фокус“  Ангелина Маркова, ръководител на театрална формация ,,Експеримент“ при ГПЧЕ - Плевен и преподавател по литература. ,,Нишката обвързва познати и по-малко известни текстове, писани през различни епохи - от Платон до Мадлен Алгафари. Синтезът между текст, музика и танц, използването на съвременни визуални средства, талантливата и вдъхновяваща игра на младите театрали превръщат този в спектакъл в незабравимо преживяване“, каза Ангелина Маркова. ,,В края на месец юни театрална формация „Експеримент“ ще участва с този спектакъл в ХХІІІ национален ученически театрален конкурс „Климент Михайлов“ в Русе. Там, сред голямата конкуренция на 29 състава, учениците на Профилирана гимназия с преподаване на чужди езици ще представят Плевен. Входът за спектакъла днес е свободен, а във фоайето на театъра ще има поставени и кутии за дарения за събиране на средства за участието на фестивала в Русе“, каза още Ангелина Маркова.  \r\nВиолета КРЪСТЕВА", "date": "2019.06.12", "title": "Ангелина Маркова, ръководител на театрална формация ,,Експеримент“- Плевен: Темата за любовта е основната смислова нишка на спектакъла „Генерална репетиция“"}
{"url": "http://www.focus-news.net/news/2019/06/12/2669019/sliven-27-godishen-mazh-e-bil-prostrelyan-v-selo-kamenovo-nyama-opasnost-za-zhivota-mu.html", "text": "27-годишен мъж е бил прострелян в село Каменово. Това съобщиха от  ОДМВР- Сливен . Сигналът е подаден на 11 юни в РУ- Нова Загора. Пострадалият мъж е настанен за лечение в МБАЛ-Сливен, без опасност за живота. След проведените незабавни издирвателни действия за извършеното престъпление е задържан 34-годишен мъж. В дома му в село Каменово са извършени  процесуално-следствените действия под надзора на Окръжна прокуратура-Сливен. Иззето е ловно оръжие и боеприпаси, за които няма необходимото разрешително. Мъжът е задържан за 24 часа. Работата по случая продължава. Образувано е досъдебно производство.", "date": "2019.06.12", "title": "Сливен: 27-годишен мъж е бил прострелян в село Каменово, няма опасност за живота му"}
{"url": "http://www.focus-news.net/news/2019/06/12/2669027/nsi-prez-2018-g-srednata-tsena-na-edin-dekar-zemedelska-zemya-dostiga-941-lv-koeto-e-sas-79-poveche-v-sravnenie-s-2017-godina.html", "text": "През 2018 г. средната цена на един декар земеделска земя достига 941 лв., което е със 7.9% повече в сравнение с 2017 година. Това сочи  статистика на Националния статистически институт (НСИ) . Спрямо предходната година през 2018 г. увеличение е отчетено в цената на нивите - с 12.6%. Цената на постоянно затревените площи намалява с 16.8%. \r\nПрез 2018 г. най-висока e цената на земеделската земя в Североизточния район - 1 345 лв. на декар. Увеличение на цената на един декар земеделска земя спрямо предходната година е отчетено в Северния централен район - с 39.5%, и в Южния централен район - с 22.7%. Цената на земята в Югоизточния район остава почти на същото равнище спрямо 2017 г. - отбелязано е слабо повишение с 0.8%. През 2018 г. се наблюдава намаление в цената на един декар земеделска земя в Югозападния район - с 53.4%, в Северозападния - с 4,5%, и в Североизточния район - с 4.0%. \r\nЦена на рентата на земеделска земя в Република България през 2018 година \r\nПрез 2018 г. средната цена на рентата на един декар наета/арендувана земеделска земя достига 48 лв., което е с 4.3% повече спрямо 2017 година. Спрямо предходната година увеличението на рентата за нивите е с 6.4%. Цената на постоянно затревените площи остава без промяна. \r\nПрез 2018 г. най-висока е цената за един декар наета/арендувана земеделска земя в Североизточния район - 69 лева. Увеличение на цената на рентата спрямо предходната година се наблюдава във всички статистически райони с изключение на Южния централен район.", "date": "2019.06.12", "title": "НСИ: През 2018 г. средната цена на един декар земеделска земя достига 941 лв., което е със 7.9% повече в сравнение с 2017 година"}
{"url": "http://www.focus-news.net/news/2019/06/12/2669032/blagoevgrad-s-postanovkata-antihrist-prodalzhavat-letni-teatralni-praznitsi-na-publikata-s-lyubov-v-bansko.html", "text": "Продължават Летни театрални празници „На публиката с любов“ в Банско. Това съобщиха за  Радио „Фокус“ - Пирин  от отдел „Култура“ към Община Банско. Нов театър НДК ще представи „Антихрист“ по Емилиян Станев от 19.00 часа. На 13 юни в 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“. Театър „Българска армия“ ще представи „Черна комедия“ от Питър Шафър на 14 юни от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни от 19.00 часа. \r\nВ театралния фестивал участват доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.12", "title": "Благоевград: С постановката „Антихрист“ продължават Летни театрални празници „На публиката с любов“ в Банско"}
{"url": "http://www.focus-news.net/news/2019/06/12/2669036/sport-del-potro-zayavi-uchastie-v-los-kabos-kadeto-shte-bade-i-grigor-dimitrov.html", "text": "Хуан Мартин дел Потро ще вземе участие на турнира от сериите ATP 250 в Лос Кабос, обявиха официално организаторите. Надпреварата на твърдите кортове в Мексико се провежда в същата седмица от календара, в която се играе и турнирът от сериите ATP 500 във Вашингтон – 29 юли – 3 август. \r\nСлед като избра да се състезава на Abierto Mexicano de Tenis Mifel, аржентинецът ще се присъедини към „Топ тенисиста“ ни Григор Димитров, който също ще е в Мексико. \r\nТова ще бъде второ участие на Дел Потро в надпреварата. Миналата година Кулата от Тандил имаше шансове за трофея, но Фабио Фонини победи аржентинеца с 6:4, 6:2 във финала и спечели осмата си титла в кариерата и първа на твърда настилка. Тази година италианският тенисист ще защитава отличието. \r\nДо момента участие са заявили още Диего Шварцман и Фелисиано Лопес.", "date": "2019.06.12", "title": "Спорт: Дел Потро заяви участие в Лос Кабос, където ще бъде и Григор Димитров"}
{"url": "http://www.focus-news.net/news/2019/06/12/2669034/premierat-boyko-borisov-mvr-nikoga-ne-e-bilo-po-dobre-okomplektovano-novite-avtomobili-sa-346-za-9-mln-leva.html", "text": "МВР никога не са били по- добре окомплектовани. Това каза пред журналисти премиерът Бойко Борисов в Дирекция „Жандармерия“ на връчването на ключовете на нови автомобили на областните дирекции на МВР, предаде репортер на  Агенция „Фокус“ . „346 са автомобилите за 9 млн. лева“, съобщи той. „Благодаря на отчето, че дойде да благослови момчетата. С тези коли преследват престъпници, трябва да се придвижват бързо. Много са хубави автомобилите, 6 скорости, близо 130 коня, много икономични, бензинови“, посочи Борисов. „Взимаме бензинови автомобили, защото виждате рестрикциите към дизела в Европа вървят с бясна скорост. А може и да дойде време и в България да се произвеждат“, коментира премиерът. „Мисля, че полицаите, които ги карат, ще бъдат доволни, защото са много по-добри от старите коли“, изтъкна той. По думите му от времето, когато е бил главен секретар, досега разликата в окомплектоването на МВР е от земята до небето. „Купуваме техника, за да могат полицаите ни да си изпълняват функциите, не само те, а и жандармерията. В най- отдалечените места да може да се отива бързо“, заяви премиерът. „Тези лампи отгоре на автомобилите са от ново поколение, не изгарят като старите. Така че през нощта да могат да се обозначават и по магистрали, и по пътища“, каза още Бойко Борисов.", "date": "2019.06.12", "title": "Премиерът Бойко Борисов: МВР никога не е било по- добре окомплектовано- новите автомобили са 346 за 9 млн. лева"}
{"url": "http://www.focus-news.net/news/2019/06/12/2669031/desislav-yordanov-kmet-na-selo-hotnitsa-na-80-e-normalizirana-obstanovkata-v-seloto-bageri-prokopavat-otvodnitelnite-kanavki-i-razchistvat-natrupanite-nanosi-kal.html", "text": "На 80% е нормализирана обстановката във великотърновското село Хотница. Това каза за  Радио „Фокус“ – Велико Търново  кметът Десислав Йорданов. В момента багери прокопават отводнителните канавки и разчистват натрупаните наноси кал. „Пътни строежи“ полага нова настилка от камъни по пътните участъци, които са били разрушени в следствие на поройния дъжд от вчера. Кметът посочи, че тази сутрин екипи на пожарната са обходили къщите на хората, чиито мазета и приземни етажи са били наводнени. Голяма част от тях са отказали отводняване на помещенията, тъй като дамарите се отварят и влиза още вода. По думите на Йорданов в момента водата сама се отдръпва. Той посочи, че най-големи са щетите по общинската пътна мрежа, но увери, че до два дни обстановката ще се нормализира напълно. Предстои да бъде извършена дезинфекция и третиране срещу комари. \r\nНадежда КРЪСТЕВА", "date": "2019.06.12", "title": "Десислав Йорданов, кмет на село Хотница: На 80% е нормализирана обстановката в селото, багери прокопават отводнителните канавки и разчистват натрупаните наноси кал"}
{"url": "http://www.focus-news.net/news/2019/06/12/2669037/dobrich-nyakolko-naseleni-mesta-ot-oblastta-sa-s-narusheno-vodosnabdyavane-zaradi-avarii.html", "text": "Три улици в град Добрич са с нарушено водоснабдяване заради отстраняване на аварии. Това са ул. „Ген. Колев“, ул. „Трети март“ и ул. „Калиакра, съобщиха за  Радио „Фокус”  от ВиК – Добрич. В областта аварии се отстраняват, както следва: \r\n- в община Добрич-селска - в с. Бенковски, с. Медово, с. Енево, с. Лясково, напор Овчарово, с. Одринци, с. Долина, с. Дянково, с. Паскалево; \r\n- в община Каварна - в с. Българево; \r\n- в община Генерал Тошево - в с. Сноп; \r\n- в община Шабла - по ул. „Шипка“ в морския град и в с. Тюленово; \r\n- в община Крушари - в с. Лозенец; с. Северци и с. Крагулево. \r\nЖулиета НИКОЛОВА", "date": "2019.06.12", "title": "Добрич: Няколко населени места от областта са с нарушено водоснабдяване заради аварии"}
{"url": "http://www.focus-news.net/news/2019/06/12/2669030/glaven-komisar-nikolay-nikolov-pbzn-nyama-kritichna-situatsiya-po-protezhenieto-na-reka-dunav-vapreki-che-sa-vavedeni-planovete-ot-i-va-stepen-monitoring.html", "text": "Няма критична ситуация по протежението на река Дунав, въпреки че са въведени плановете, наречени I-ва степен – „Мониторинг“. Това каза пред журналисти в Благоевград главен комисар Николай Николов, директор на Главна дирекция „Пожарна безопасност и защита на населението“, предаде репортер на  Радио „Фокус“ – Пирин . „Река Дунав на входа си в България при Ново село вече е надолу с около 34 см. В Силистра долното течение на Дунав тази сутрин нивото се увеличи с 12 см. Очакваме не по-вече от 5 – 6 см увеличение да има и утре, след което ще има спад. Няма критична ситуация по протежението на река Дунав, въпреки че са въведени плановете, наречени I-ва степен – „Мониторинг\". Започнали сме и подготовка за изграждането на допълнителни диги, ако има необходимост от това. Тези допълнителни диги преди всичко ще бъдат на четири места по Дунав – град Видин при централния парк, Никопол, Свищов и Силистра“, каза още гл. комисар Николов.  \r\nТой коментира също, че на 11 юни най-сериозно обстановката се е усложнила в област Велико Търново и по-специално в община Стражица в село Камен. „Там преляха два микроязовира, което доведе до наводняване на няколко къщи и училищната сграда. Към момента единият язовир тотално се оттече, стената беше компрометиран, а язовирът - източен напълно. Другият е вече на 1 метър под Кота преливник. Това стана възможно благодарение на съвместните усилия на служителите на „Пожарна безопасност и защита на населението“ и местните власти. Към момента ситуацията е спокойна, като вероятно през днешния ден ще бъде отменено и бедственото положение. Комисиите по оценяване на щетите, най-вече свързани с увредена селскостопанска територия, започват работа незабавно“, отбеляза Николов. Той посочи, че целта е максимално бързо да бъдат оценени щетите и съответно стопаните да получат своите компенсации. „В Община Стрелча бедственото положение продължава, като то е предизвикано от нарушеното водоснабдяване на града. Кметът е направил необходимото. Изпратил е съответните уведомителни писма и трябва правителството да ги разгледа“, добави гл. комисар Николов. По думите му така изглежда оперативната ситуация в страната към днешната дата. Главен комисар Николов подчерта, че няма място за притеснение. \r\nЛивия НИНОВА", "date": "2019.06.12", "title": "Главен комисар Николай Николов, ПБЗН: Няма критична ситуация по протежението на река Дунав, въпреки че са въведени плановете от I-ва степен – „Мониторинг“"}
{"url": "http://www.focus-news.net/news/2019/06/12/2669039/sofiya-stolichna-biblioteka-shte-otbelezhi-denya-na-bashtata-do-pametnika-na-slaveykovi-na-14-yuni.html", "text": "Столична библиотека ще отбележи Деня на бащата до паметника на Славейкови. Това съобщиха от пресцентъра на  Столична община . Милиони хора в над 50 страни по света честват в третата неделя на месец юни Деня на бащата. Независимо от културни, религиозни и социални различия, хората са обединени от желанието да посветят деня на важната роля, която бащата, дядото, вуйчото, чичото, баткото и всички значими мъже от семейния кръг на децата, играят за израстването и развитието им. \r\nЧетенето на децата и младите хора е главен приоритет на Столична библиотека и тя използва иновативни и креативни формати съвместно с партньорски организации за приобщаване на децата и учениците към четенето на книги като Час на приказката, „Летящо прасе или четящ тийнейджър“, Арт ателие, „Работилница с грамофон“ и др. За Столична библиотека е от изключителна важност да възпитава нагласата към четене в семейството. През последните години се увеличава броят на бащите, които заедно с децата си посещават Детския център на Библиотеката на София. \r\nСтолична библиотека и фондация \"Лале\" за пети път организират честване на Деня на бащата. На 14 юни 2019 г. от 11.00 до 13.00 ч. пред паметника на Славейкови на обновения площад „П. Р. Славейков“ ще се проведе литературно четене. \r\nС нас ще бъдат писателите проф. Михаил Неделчев, Йордан Ефтимов и Ангел Игов и композиторите Хайгашод Агасян и Борислав Мирчев. \r\nВсички деца със своите бащи, дядовци и батковци ще могат да участват в образователни игри, четене, рисуване и програмиране. \r\nЩе бъдат раздавани безплатни едногодишни читателски карти за всички деца и бащи, участвали в празника.", "date": "2019.06.12", "title": "София: Столична библиотека ще отбележи Деня на бащата до паметника на Славейкови на 14 юни"}
{"url": "http://www.focus-news.net/news/2019/06/12/2669041/kyustendil-obedineniyat-detski-kompleks-realizira-vtora-faza-ot-proekta-malkiyat-prints.html", "text": "Обединеният детски комплекс в Кюстендил реализира втора фаза от проекта „Малкият принц”. Това съобщи за  Радио „Фокус” – Кюстендил  Бойко Малинов, директор на Обединен детски комплекс. По думите му проектът се финансира от Община Кюстендил, а основната цел е благоустрояване и озеленяване на южната част на екопарк „Малкият принц“ в двора на комплекса. „В реализиране на дейностите се включват учители, непедагогически персонал, деца и родители. В момента се засажда жив плет от лигиструм”, каза Бойко Малинов. Екопарк „Малкият принц“ е създаден през 2002 година по проект „За чиста околна среда“, финансиран от Министерството на околната среда и водите. Той е място за отдих и игри както на децата, посещаващи формите в ОДК, така и на живеещите в района на детския комплекс. \r\nВенцеслав ИЛЧЕВ", "date": "2019.06.12", "title": "Кюстендил: Обединеният детски комплекс реализира втора фаза от проекта „Малкият принц”"}
{"url": "http://www.focus-news.net/news/2019/06/12/2669033/yordan-tsonev-dps-ne-priemame-podhoda-za-namalyavane-na-partiynata-subsidiya-ako-shte-ima-promyana-na-modela-tova-tryabva-da-se-sluchi-sled-diskusiya.html", "text": "Не приемаме подхода за намаляване на партийната субсидия – ако ще има промяна на модела, това трябва да се случи след дискусия. Това каза народният представител от ДПС Йордан Цонев по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде репортер на  Агенция „Фокус“ . Според него това е див популизъм, който ще има тежки последици за политическия живот. Той допълни, че предложението на ДПС между двете четения ще бъде 0 лв. „Щом има обществено недоволство, че партиите получават обществено финансиране. Щом вие смятате, че да кажем истината на хората е непопулярно и трябва да си пазим имиджа – нямате проблем с ДПС. Ние ще предложим да отпаднат всички ограничения, да се разреши на политическите партии да набират дарения“, каза още Цонев. Депутатът попита кога са проведени консултациите с политическите партии. „Как тогава стигнахме до извода за 1 лв. или за 5-е лв., които ще ни предложат тези дни“, допълни още Цонев. „Темата за субсидирането на политическите партии не е от вчера“, каза Цонев и отчете, че тази тема е отпреди 2001 г. „Искам да припомня, тъй като съм участник в процеса, че субсидирането на политическите партии от бюджета, се случи след една много дълга и задълбочена дискусия“, посочи още Цонев. „Тогава се започна с 1 лв. на глас, но се оставиха възможностите за финансиране, извън бюджета. Постепенно с течение на годините през 2004 г. се прие 1% от минималната работна заплата и след това, когато се случи добрия растеж в икономиката през годините 2004-2008 г. бяха направени още две стъпки, за да се стигне до 12 лв., което беше финансирането, когато ГЕРБ дойде на власт“, каза Цонев. Той попита как се харчат партийните субсидии. Депутатът от ДПС коментира, че парите от субсидиите се харчат прозрачно. „Нивото на контрол, което се осъществява върху разходите на политическите партии относно парите, получени от финансиране е възможно най-високото в държавата и в ЕС“, допълни още Цонев. Той посочи, че в Европа финансирането на партиите е публично от бюджета.  \r\nДеница КИТАНОВА", "date": "2019.06.12", "title": "Йордан Цонев, ДПС: Не приемаме подхода за намаляване на партийната субсидия – ако ще има промяна на модела, това трябва да се случи след дискусия"}
{"url": "http://www.focus-news.net/news/2019/06/12/2669043/sofiya-zastrelyana-kafyava-mechka-e-otkrita-v-zemlishteto-na-selo-raduil.html", "text": "Около 16.30 часа вчера в РУ - Самоков се получил сигнал за забелязан труп на мечка в землището на с. Радуил. Това съобщиха от  ОДМВР - София . Местопроизшествието е посетено от дежурна оперативна група. При огледа е установен трупът на кафява мечка на около 4-годишна възраст. При извършената на място аутопсия от ветеринарен лекар е установена огнестрелна рана в областта на гърдите. Тялото на животното е предадено на служители на Българската агенция по безопасност на храните. По случая е образувано досъдебно производство за престъпление по чл. 325Б от НК.", "date": "2019.06.12", "title": "София: Застрелянa кафява мечка е откритa в землището на село Радуил"}
{"url": "http://www.focus-news.net/news/2019/06/12/2669042/burgas-nyama-obrazuvani-koloni-ot-avtomobili-na-gkpp-malko-tarnovo.html", "text": "Няма образувани колони от автомобили на ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента движението през българо-турската граница се осъществява безпроблемно и без забавяне. \r\nДеница ДИМИТРОВА", "date": "2019.06.12", "title": "Бургас: Няма образувани колони от автомобили на ГКПП „Малко Търново“"}
{"url": "http://www.focus-news.net/news/2019/06/12/2669046/el-pais-ispaniya-se-saglasi-da-prieme-dopalnitelen-broy-amerikanski-voynitsi-v-bazata-rota-bez-prerazgledzhane-na-sporazumenieto-s-vashington.html", "text": "Испанското правителство даде зелена светлина на САЩ да засилят военното си присъствие в страната във военноморската база „Рота“ край Кадис без преразглеждане на двустранното споразумение за отбрана, каквато бе практиката досега, съобщава националният ежедневник  El Pais . \r\nПравителствените източници признават, че заради сегашната политическа среда и сложността около възможна промяна на договора, регулираща присъствието на американски войски в Испания, препоръчват да се пренебрегне тази процедура и да се ограничи до обикновена нотификация. \r\nПо данни на редакцията, САЩ планират да изпратят хеликоптерна ударна ескадрила на морската пехота. Четирите разрушители с бойна система Aegis, които са разположени в базата „Рота“, ще бъдат заменени между началото на 2020 г. и пролетта на 2022 година. Военни източници обясниха, че тези четири кораба ( USS Carney, USS Donald Cook, USS Porter и USS Ross ), построени в края на миналия век и дислоцирани в Испания между 2014 и 2015 г., ще бъдат заменени от други от същия клас на Arleigh Burke, но по-модерни.  \r\nВ изявлението на базираното в Неапол командване на VI флот се посочва, че „освен това военноморските сили на САЩ възнамеряват да прехвърлят ескадрила от военноморски хеликоптери в подкрепа на разрушителите, което ще увеличи възможностите на тези кораби\". Военни източници посочиха, че ще бъдат изпратени до шест хеликоптера (един на кораб плюс два резервни) Sikorsky SH-60 Seahawk. \r\nВъпросът е, че пристигането на хеликоптери ще означава разполагане в „Рота“ на отряд от около 30 войници, включително пилоти и механици, което не е предвидено в споразумението. Договорът с Вашингтон включва в приложенията си подробен списък на разрешените единици във всяка база. Таванът е от 4 250 военни и 1000 американски цивилни (не трябва да бъдат надвишавани), разпределени в 12 единици, включително четирите кораба, до 36 самолета, и различни услуги за поддръжка, като например комуникационна станция, охранителна фирма и служители в администрацията. \r\nВъпреки че настоящото споразумение датира от 1988 г. и е остаряло в много аспекти, испанските правителства са се отказали от сериозна ревизия и въвеждат промени, когато Вашингтон поиска укрепване на военно присъствие. Това се случи през 2002 г., когато в Испания беше регулирано присъствието на информационните служби на флота и военновъздушните сили; и през 2012 г., когато бе разрешено разполагането на четирите разрушителя с 1200 членове на екипажа. . Тереза Герова", "date": "2019.06.12", "title": "El Pais: Испания се съгласи да приеме допълнителен брой американски войници в базата  „Рота“, без преразгледжане на споразумението с Вашингтон"}
{"url": "http://www.focus-news.net/news/2019/06/12/2669047/podpisano-e-sporazumenie-za-satrudnichestvo-mezhdu-prokuraturata-na-balgariya-i-direktsiyata-za-razsledvane-na-organiziranata-prestapnost-i-terorizma-v-rumaniya.html", "text": "В Букурещ главният прокурор Сотир Цацаров и главният прокурор на Дирекцията за разследване на организираната престъпност и тероризма (DIICOT) в Румъния Феликс Бънила подписаха Споразумение за сътрудничество. Това съобщиха от пресцентъра на  Прокуратура на Република България . Споразумението предвижда директни контакти между двете прокуратури и пряко сътрудничество в разследвания с предмет организирана престъпност (включително контрабанда, трафик на хора, трафик на наркотици), тероризъм и други тежки престъпления, извършени на територията на двете страни. Създава се механизъм за ускорен обмен на информация, изпълнение на искания за правна помощ (Европейски заповеди за арест и за разследване), както и за създаване на съвместни екипи за разследване (СЕР). Предвижда се също професионално сътрудничество, свързано с общо обучение и проекти. Споразумението създава основа за пряко взаимодействие между Специализираната прокуратура и DIICOT. \r\nСпоразумението за сътрудничество е подписано в рамките на посещението на главния прокурор Сотир Цацаров в Румъния, по покана на ръководителя на DIICOT г-н Феликс Бънила. В състава на българската делегация са заместник – главният прокурор Иван Гешев и завеждащият отдел „Международен“ във ВКП Цветомир Йосифов. Предмет на обсъждане между българските и румънските прокурори са и текущи наказателни производства от взаимен интерес. \r\nДирекцията за разследване на организираната престъпност и тероризма  към Прокуратурата при Върховния касационен съд на Република Румъния е самостоятелна структура в рамките на румънската прокуратура, която се ръководи от главен прокурор (Феликс Банила – от 23.07.2018 г.). Прокурорите от DIICOT  ръководят разследването и осъществяват функциите на държавното обвинение по дела за организирана престъпност и тероризъм. Дирекцията има специализирани служби /отдели/ за организирана престъпност, трафик на наркотици, киберпрестъпност, финансови и данъчни престъпления, тероризъм и престъпления против националната сигурност. DIICOT е част от Националната система за превенция и противодействие на тероризма, създадена в Република Румъния с отделен закон през 2004 г. Освен централна, Дирекцията има и териториална структура – 14 териториални служби и 26 местни бюра.", "date": "2019.06.12", "title": "Подписано е Споразумение за сътрудничество между Прокуратурата на България и Дирекцията за разследване на организираната престъпност и тероризма в Румъния"}
{"url": "http://www.focus-news.net/news/2019/06/12/2669049/burgas-kmetat-na-pomorie-ivan-aleksiev-otnovo-v-nominiran-v-konkursa-kmet-na-mesetsa.html", "text": "Кметът Иван Алексиев отново в номиниран в конкурса „Кмет на месеца”. Това съобщиха от пресцентъра на  Община Поморие . Поради богатата си културна програма Поморие се е утвърдил като фестивална столица на българското Черноморие. Месеците юни, юли, август и септември са низ от атрактивни събития и фестивали, обхващащи различни сфери на изкуството и не само – фестивал на православната музика “Св. Богородица – Достойно есть”, международен детски фестивал „Корабът на изкуствата”, театрален фестивал “Сцена край морето”, „Хоро край поморийския бряг”, „Яворови дни”, фестивал „Мед, море и слънце”, празниците “Море от Вино”, Анхиало Classic cars & Jazz fest и още много други събития, организирани от или със съдействието на Община Поморие. Това е и причината кметът Иван Алексиев да бъде номиниран в конкурса „Кмет на месеца” за юни 2019 г. на тема „Летни фестивали”.  \r\nАлексиев вече е бил носител на приза 2 пъти – през февруари и през юли 2016 г., в категориите съответно “Зимно почистване” и „Отдих и спорт“. И този път победителят в конкурса ще бъде излъчен чрез гласуване на платформата КМЕТА.бг. Даването на вот отнема секунда и става изключително бързо и лесно – само с един клик, като от един IP-адрес може да се гласува на всеки 24 часа. Срокът, в който всеки желаещ може да подкрепи своя фаворит, е 23 юни 2019 г.. \r\nВсеки, желаещ да подкрепи кмета Алексиев, може да го направи  .", "date": "2019.06.12", "title": "Бургас: Кметът на Поморие Иван Алексиев отново в номиниран в конкурса „Кмет на месеца”"}
{"url": "http://www.focus-news.net/news/2019/06/12/2669040/vitsepremierat-na-kosovo-enver-hodzhay-dialogat-sas-sarbiya-shte-priklyuchi-nay-kasno-do-proletta-na-2020-godina.html", "text": "Вицепремиерът на Косово Енвер Ходжай заяви, че споразумението със Сърбия трябва да бъде постигнато тази година или най-късно до пролетта на следващата, предава прищинският телевизионен канал  Klan Kosova . \r\n„Въз основа на срещите, които имах през последните няколко седмици, без да навлизам в много подробности, диалогът между Косово и Сърбия се очаква да приключи до края на 2019 г. или през март 2020 г. със споразумение за взаимно признаване“, увери Ходжай. \r\n„Диалогът между Косово и Сърбия няма много общо с това, което Сърбия може да спечели. Диалогът е за държавното изграждане на Косово, за издигане на флага на Косово в ООН - не искаме да чакаме още десет години“, подчерта косовският вицепремиер.  \r\n„Според мен „По-добре късно, отколкото никога“ не е адекватна поговорка за нас. Ако успеем да се присъедините към ООН през 2030 г., не знам в какво състояние ще организацията тогава, какъв ще бъде международният ред“, отбелязва Ходжай. Тереза Герова", "date": "2019.06.12", "title": "Вицепремиерът на Косово Енвер Ходжай: Диалогът със Сърбия ще приключи най-късно до пролетта на 2020 година"}
{"url": "http://www.focus-news.net/news/2019/06/12/2669028/rtk-kosovo-haradinay-iska-ramkovo-sporazumenie-za-sreshtata-v-parizh.html", "text": "Министър-председателят на Косово Рамуш Харадинай поиска рамково споразумение за срещата на върха в Париж, на която Прищина и Белград ще направят опит за възстановяване на диалога, предава  RTK . \r\nСъгласно думите му, митата за внос на сръбски стоки не е пречка за диалога, а липсата на готовността на Белград за взаимно признаване пречи на процеса. \r\n„Митата никога не са били пречка. Поискахме и рамково споразумение, което включва  свобода на движение. Тяхната липса на готовност за взаимно признаване е проблемът, а не тарифата”, цитира медията думите на косовския премиер. \r\nЗапитан за предстоящата среща на върха в Париж, Харадинай заяви, че преди провеждането й трябва да е ясно какво ще съдържа възможно споразумение между Косово и Сърбия, или поне неговата рамка. \r\n„Ако диалогът продължи през есента, се нуждаем от рамково споразумение, за да знаем какво ще включва диалогът.  Няма смисъл да се води такъв, без да се познават елементите му. Не можем да обсъждаме границите със Сърбия, имаме международно споразумение”, добави Харадинай. Тереза Герова", "date": "2019.06.12", "title": "RTK (Косово): Харадинай иска рамково споразумение за срещата в Париж"}
{"url": "http://www.focus-news.net/news/2019/06/12/2669044/premierat-boyko-borisov-otkritite-bombi-v-plovdiv-sa-nyakolko-pati-po-silni-ot-tezi-v-sarafovo.html", "text": "Бяха разпространени видео материали на бомбите, те са страховити. Помолих колегите от Отряда за борба с тероризма, с които съм служил, да отидат да ги видят- те казаха, че това са чудовищни, мръсни бомби, които взривяват и убиват много хора, и са няколко пъти по- силни от тези в Сарафово. Това каза пред журналисти премиерът Бойко Борисов в Дирекция „Жандармерия“ на връчването на ключовете на нови автомобили на областните дирекции на МВР за случая с радикализираното момче в Пловдив, предаде репортер на  Агенция „Фокус“ . „Кой е човекът, кое е семейството му- всеки може да се сдобие с тази информация като тръгне по улиците на Пловдив, за 1-2 часа един добър журналист ще стигне до хората. Въпросът е в изкушението да го напишеш и да се направиш на велик, в случая това ни носи щета“, коментира Борисов. „Благодарих на медиите, които пазят информацията. За мен те са истински медии. Благодаря им“, заяви премиерът. В отговор на въпрос било ли е грешка, че е оповестен случаят, Бойко Борисов изтъкна: „Няма как да не оповестим случая, защото влиза в съда. Не можем да го скрием, влиза в съда. Хайде да си мерите приказките“. „Не трябва да губим доверието в институциите и в такива моменти да можем да го съхраним“, посочи Борисов.  \r\nПопитан докъде е стигнала идеята за създаването на антитерористичните центрове, министър- председателят съобщи: „Подготвяме се да направим един център, където на едно място да концентрираме службите. Не че сега няма, но и случаят в Пловдив ни даде основание, за да можем да заключим информацията в максимално малък брой хора, поименно“.  „Сутринта имахме Съвет за сигурност, участваха и хората на президента. В момента сме ситуирали мястото, когато станем готови, ще го финансираме. Имаме отделени средства, така че много тихичко ще го направим“, обяви Бойко Борисов. „В такива времена много малко хора трябва да работят по случаите. Сега по медиите тръгнаха психолози, коментатори, анализатори. Особено има един дето джебчийка не е арестувал през кариерата си, докато е бил в МВР, от сутрин до вечер дава оценка на колегите. Познавам го добре колко беше хлабав. Ще му спестя името“, каза още той.", "date": "2019.06.12", "title": "Премиерът Бойко Борисов: Откритите бомби в Пловдив са няколко пъти по- силни от тези в Сарафово"}
{"url": "http://www.focus-news.net/news/2019/06/12/2669052/plovdiv-v-grada-shte-se-provede-konferentsiyata-preventsiya-na-zdraveto-evropeyski-politiki-i-praktiki-shte-uchastvat-nad-100-eksperti.html", "text": "Конференция „Превенция на здравето – европейски политики и практики“ ще се проведе в Пловдив на 13 юни . Това съобщиха за  Радио „Фокус“ – Пловдив  организаторите на събитието. Над 100 специалисти от Германия, Австрия, Македония и България ще вземат участие в конференцията и съпътстващ семинар. Форумът ще премине под патронажа на вицепремиера по икономическата и демографската политика Марияна Николова. На събитието ще бъдат засегнати и обсъдени предизвикателствата пред сферата на превенцията на здравето както у нас, така и в Европа, въвеждането на европейски практики за повишаване на здравословното състояние и продуктивността на обществото. Избраните теми на конференцията са особено важни и актуални, предвид предстоящата реформа в здравеопазването, в която превенцията на здравето, съгласно Националната здравна стратегия 2020, трябва да бъде определена като приоритет на държавата и бизнеса. \r\nСлед международната конференция на 14 юни на специален семинар българските специалисти в тази област ще имат възможност да се запознаят с немския и австрийския опит по превенция на безопасността и здравето при работа, както и инструментариума за поддържане и укрепване на работещите. \r\nКонференцията започва на 13 юни в 10.00 часа в хотел „Империал“ в града. Организатори са Асоциация на индустриалния капитал в България (АИКБ) и Центърът за превенция на здравето (ЦПЗ).", "date": "2019.06.12", "title": "Пловдив: В града ще се проведе конференцията „Превенция на здравето – европейски политики и практики“, ще участват над 100 експерти"}
{"url": "http://www.focus-news.net/news/2019/06/12/2669035/nikolay-aleksandrov-ataka-shte-podkrepim-namalyavaneto-na-partiynata-subsidiya-na-1-lv.html", "text": "Ще подкрепим намаляването на партийната субсидия на 1 лв. Това каза народният представител от „Атака“ Николай Александров по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде репортер на  Агенция „Фокус“ .  „Ние сме предложили една такава промяна в Закона за политическите партии, която гласи, че ЦИК ще поема разходите за медийни участия за партиите по време на предизборна кампания. В тази ситуация, която ние отговаряме на това обществено очакване, ние трябва да кажем и как ще бъде продължен моделът на политическите партии“, каза още Александров.  \r\nДеница КИТАНОВА", "date": "2019.06.12", "title": "Николай Александров, „Атака“: Ще подкрепим намаляването на партийната субсидия на 1 лв."}
{"url": "http://www.focus-news.net/news/2019/06/12/2669038/dragomir-stoynev-bsp-predlozheniyata-na-gerb-i-dps-za-partiynata-subsidiya-shte-dovede-do-izchezvane-na-partiite-taka-se-zastrashava-demokratsiyata.html", "text": "Предложенията на ГЕРБ и ДПС за партийната субсидия ще доведе до изчезване на партиите  - така се застрашава демокрацията. Това каза заместник-председателят на ПГ на „БСП за България“ Драгомир Стойнев по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде репортер на  Агенция „Фокус“ . Стойнев разкритикува управляващите, че са направили предложението на крак и че не търсят устойчиво решение на проблема. „Така се случва за съжаление с цялото законодателство. Ние от „БСП за България сме „за“ намаляване на размера на праговете и таваните на партийната субсидия, но това да не застрашава функционирането на политическите партии. Предложенията на ГЕРБ, на ДПС и подкрепата, която се получава от \"Атака\", ще доведе именно до изчезване на политическите партии. Това е вече промяна на модела. Считаме, че по този начин се застрашава демокрацията. Ние като партия, която винаги е бранила демокрацията, ще се противопоставим на това ваше желание“, каза още Стойнев. Според него е нормално да има намаляване на партийната субсидия, защото има партии, които не могат да я изхарчат. „Трябва да се намери нужното решение на този проблем. Ние ще предложим на всички политически сили диалог. Предлагаме да не се бърза. Ще поканим всички политически сили между първо и второ четене да седнем, да обсъдим, така че да не застрашим политическия живот в страната“, допълни още зам.-председателят на ПГ на „БСП за България“. Той допълни, че БСП няма да подкрепи този законопроект и ще направят своите предложения между четенията. \"Жалко е, че подхождате по този детински начин. В крайна сметка това е ваше право. Ние ще се противопоставяме докрай, ако желаете да сложите край на тази политическа система. Всичко друго води до диктатура\", подчерта още Стойнев.   \r\nДеница КИТАНОВА", "date": "2019.06.12", "title": "Драгомир Стойнев, БСП: Предложенията на ГЕРБ и ДПС за партийната субсидия ще доведе до изчезване на партиите - така се застрашава демокрацията"}
{"url": "http://www.focus-news.net/news/2019/06/12/2669048/toma-bikov-ne-gerb-e-partiyata-koyato-dava-partiynite-subsidii-ne-mozhe-edna-chast-ot-parlamenta-da-bade-obvinyavana-v-chorbadzhiystvo.html", "text": "Не ГЕРБ е партията, която дава партийните субсидии - не може една част от парламента да бъде обвинявана в чорбаджийство. Това каза народният представител от ПГ на ГЕРБ по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде репортер на  Агенция „Фокус“ . \"Със сигурност позитива от това наше предложение е този дебат, който се води днес тук. През последните няколко години дебатът за партийните субсидии се водеше в телевизионни студиа, шоу програми, в места, където не му беше мястото. Нашето предложение субсидията да падне на 1 лв. е направено с преценка на всички рискове“, каза още Биков. Според него е ясно, че като се намали партийната субсидия, партиите ще се финансират от друго място. „На нас започна да ни омръзва тази роля за виновника на партийните субсидии. Радвам  се, че днес чухме какъв е позитивът за тези субсидии“, каза той и посочи, че това е чуто най-вече от БСП. „Ако щете миналата седмица ние бяхме онези, които раздават субсидиите, които дават насила по 2лв. отгоре на БСП и тя, незнаейки че ги получава, се оказва омерзена от нас“, посочи още Биков. Той изтъкна, че преди  3 години на референдум 2, 5 млн. души са гласували за намаляване на субсидиите на 1 лв. „Не им беше обяснено защо се дава партийна субсидия. Позволихме това мнение да бъде формирано в обществото, то беше формирано, хората излязоха и гласуваха. Вероятно този избор не е бил достатъчно информиран, но той е факт. Резултатите от референдума се превърнаха в политически факт, който ако помните беше формулиран като един анти ГЕРБ вот“, коментира Биков. „Субсидиите са за всички партии, факт е, че вероятно се обяснява трудно защо са 11 лв. Много ли са тези пари за 1 партия. Колко бихме спестили, ако субсидиите паднат. Всички тези въпроси, аз се надявам да намерят отговор през този дебат и той да бъде от всички нас. Не само едната част на парламента да бъде обвинявана в някакво чорбдаждийство, а другата да е за падането на субсидиите, но да не е ясно на колко. Трета да е за премахването им, обаче без да казва какво ще се случи след това. Ние едновременно с нашето предложение казахме какви са рисковете пред българското общество“, допълни Биков и посочи, че споделят опасенията на опозицията. „Но се нуждаем от подкрепа, когато тези субсидии се дават“, уточни още народният представител от ГЕРБ. Той посочи, че никой от ГЕРБ няма желание българската демокрация да се олигархилизира и са се борили за това. \"Докато вие сте стояли и сте се подхилквали отстрани\", допълни още Биков.  \r\nДеница КИТАНОВА", "date": "2019.06.12", "title": "Тома Биков: Не ГЕРБ е партията, която дава партийните субсидии - не може една част от парламента да бъде обвинявана в чорбаджийство"}
{"url": "http://www.focus-news.net/news/2019/06/12/2669053/veliko-tarnovo-nay-golyamo-kolichestvo-valezhi-ot-nachaloto-na-mesets-yuni-e-otcheteno-v-strazhishkoto-selo-kamen-220-lkv-m.html", "text": "Най-голямо количество валежи от началото на месец юни е отчетено в стражишкото село Камен - 220 л/кв. м. Това каза за  Радио „Фокус“ – Велико Търново  дежурният в Хидрометеорологичната станция. Той посочи, че това е населеното място, в което най-много е валяло през последните 11 дни. Само на 10 юни в селото са паднали 106,5 л/кв. м дъжд с градушка. На същата дата в Полски Тръмбеш са отчетени 62 л/кв. м дъжд и град, в Крушето – 43 л/кв. м, в Костел – 40 л/кв. м, в Павликени – 31 л/кв. м, а във Велико Търново – 29 л/кв. м. Най-малко е валяло в Караесен – 8 л/кв. м.  \r\nДежурният обясни, че валежът е краткотраен, от купесто дъждовни облаци и по тази причина на месата падат 100 л./кв. м, а на други – 8 л./кв. м.  \r\nТой посочи, че средномесечната норма за количество дъжд е премината, а в някой населени места тя е два пъти по-висока от очаквано. Той допълни, че почвата е преовлажнена и не може да поеме повече количества. \r\nНадежда КРЪСТЕВА", "date": "2019.06.12", "title": "Велико Търново: Най-голямо количество валежи от началото на месец юни е отчетено в стражишкото село Камен - 220 л/кв. м"}
{"url": "http://www.focus-news.net/news/2019/06/12/2669045/snezhina-dineva-napoitelni-sistemi-yazovirite-ni-imat-okolo-45-svoboden-obem-v-momenta-ne-otchitame-bedstveni-situatsii.html", "text": "Язовирите на „Напоителни системи“ в момента имат около 45% свободен обем общо на територията на цялата страна.  Това каза за  Агенция „Фокус“  изпълнителният директор на \"Напоителни системи\" ЕАД Снежина Динева. „Имаме денонощно наблюдение на цялата инфраструктура, която се стопанисва и управлява от „Напоителни системи“, в това чисто корекции на реки и предпазни диги от над 3 700 км. Не сме отчели критично покачване на водните нива на реките и язовирите“, обясни тя. „Вчера констатирахме покачване на водното ниво на язовир Баниска, вследствие на скъсването на язовир Нова Върбовка, което поемаме безпроблемно. Имаме още достатъчно свободен обем – около 40% в язовир Баниска, така че нямаме притеснения“, допълни още Снежина Динева. „Следи се денонощно и наблюдаваме реките на Банински лом и след язовир Баниска и следствие на Русенски лом. Следим денонощно водното ниво на река Дунав. В момента там имаме първа и сме в готовност за втора степен на опасност. В предвид покачването на водното ниво на река Дунав, тя е под наблюдение денонощно също“, уточни още Снежина Динева. По думите й за момента няма нищо обезпокоително и се осъществява денонощно наблюдение. „Повече от 15 дена вече сме в денонощно наблюдение и съответно следим ежеминутно водните нива. За момента не отчитаме критични бедствени или аварийни ситуации на територия на наши обекти“, увери тя. „Следим метеорологичната прогноза и имаме готовност да поемем водните количества, които се очакват в тази седмица до края и в следващата. Нямаме притеснения от гледна точка на това нашите обекти да поемат водните количества“, каза още Снежина Динева.", "date": "2019.06.12", "title": "Снежина Динева, \"Напоителни системи\": Язовирите ни имат около 45% свободен обем в момента - не отчитаме бедствени ситуации"}
{"url": "http://www.focus-news.net/news/2019/06/12/2669054/dobrich-regionalno-upravlenie-na-otpadatsite-dobrich-odobri-predlozhenie-za-osvobozhdavane-na-sredstva-za-zaustvane-na-prechisteni-infiltratsionni-vodi-ot-regionalno-depo-stozher.html", "text": "Сдружението „Регионално управление на отпадъците - Добрич” одобри предложение на кмета на Община Добрич Йордан Йорданов за освобождаване на средства за проучване и изготвяне на комплексен доклад относно възможностите за заустване на пречистени инфилтрационни води от регионално депо Стожер в повърхностен воден обект, предаде кореспондент на  Радио „Фокус” – Варна . На проведеното в края на май Общо събрание Регионално управление на отпадъците единодушно е дало съгласие Общината да сключи договор с изпълнител и да предприеме необходимите действия за освобождаване на средства в размер на 24 000 лв., с включен ДДС, от отчисленията Закона за устройство на територията за „Проучване и изготвяне на комплексен доклад относно възможностите за заустване на пречистени инфилтрационни води от регионално депо Стожер в повърхностен воден обект“. Протоколът от проведеното заседание е публикуван на интернет страницата на Община град Добрич.  \r\nЖулиета НИКОЛОВА", "date": "2019.06.12", "title": "Добрич: „Регионално управление на отпадъците - Добрич” одобри предложение за освобождаване на средства за заустване на пречистени инфилтрационни води от регионално депо Стожер"}
{"url": "http://www.focus-news.net/news/2019/06/12/2669056/sofiyska-gradska-prokuratura-povdigna-obvinenie-na-kriminalno-proyaven-mazh-za-vzriva-v-zh-k-nadezhda.html", "text": "Днес, 12.06.2019 г. Софийска градска прокуратура (СГП) повдигна обвинение на М.З. затова, че на 11 юни 2019 г. около 00.10 ч. в гр. София, ж. к. „Надежда”, чрез взрив е повредил чуждо движимо имущество със значителна стойност- търговски обект- автомивка –престъпление по чл. по чл. 333, вр. чл. 330, ал. 3, вр. ал. 1 от НК. Това съобщиха от пресцентъра на  прокуратурата . В рамките на по-малко от 12 часа полицейските служители при СДВР са установили извършителя на деянието. Същият е криминално проявен. С постановление на СГП лицето е задържано за срок до 72 часа с оглед внасяне в съда на искане за постановяване на мярка за неотклонение „задържане под стража“. Разследването по случая продължава.", "date": "2019.06.12", "title": "Софийска градска прокуратура повдигна обвинение на криминално проявен мъж за взрива в ж. к. „Надежда“"}
{"url": "http://www.focus-news.net/news/2019/06/12/2669051/gl-komisar-nikolay-nikolov-pbzn-golemite-yazoviri-sa-v-otlichno-sastoyanie-problemi-ima-pri-mikroyazovirite.html", "text": "Още от днес започна много активния диалог по прехвърлянето на общинските язовири към предприятието, определено да управлява тази собственост. Това каза пред журналисти в Благоевград главен комисар Николай Николов, директор на Главна дирекция „Пожарна безопасност и защита на населението“, предаде репортер на  Радио „Фокус“ – Пирин . Николов отбеляза, че не може да каже каква точно е тяхната бройка, но уточни, че Министерството на икономиката вече има готовност за структуриране на тези дирекция и това нещо съвсем скоро ще стане. „Важно е обаче да знаем, че отговорността за стопанисването на тези обекти – язовири и микроязовири, е на стопаните, а не само на държавата. В това отношение големите язовири или така наречените структуроопределящи, които са към министерствата на икономиката и енергетиката, са в идеално състояние. Там няма проблеми. Проблемите са в по-малките микроязовири. Мога да кажа също, че вече започна програмата по реновация на около 13 язовира, определени като първи етап за подобряване тяхното състояние“, каза още главен комисар Николов. Той подчерта, че най-значимият сред тях е язовир „Бели Искър“.  \r\nГлавен комисар Николов припомни, че през 2018 година правителството прие Национална стратегия за намаляване на риска от бедствия. „За първи път говорим за анализ и управление на риска и по-специално от наводнения. Разработваме една такава програма, която ще бъде адресирана до съответния отговорник, така че всеки по веригата да може да поеме своята отговорност и да реализира своите действия“, коментира той. Главен комисар Николай Николов отбеляза, че в никоя държава няма само една структура, която да отговаря и да може сама да реши подобни проблеми, затова и от ООН акцентират върху адаптирането към промените и измененията на климата. „Ние сме предприели редица мерки по отношение превенцията срещу наводнения, но трябва да си даваме ясно сметка, че измененията в климата са неизбежни. Ние трябва да се съобразим, приобщим и адаптираме към тези изменения, но и да се подготвим. Няма да може да повлияем на природата толкова рязко, че да престанат тези обилни валежи. В отделни места на територията на страната през последните дни паднаха валежи, които са няколко пъти над месечната норма. Това нещо е много сериозно“, посочи главен комисар Николов. Директорът на Главна дирекция „Пожарна безопасност и защита на населението“ отбеляза, че проектираните отводнителни инсталации няма как да поемат всички тези води. \r\nЛивия НИНОВА", "date": "2019.06.12", "title": "Гл. комисар Николай Николов, ПБЗН: Големите язовири са в отлично състояние, проблеми има при микроязовирите"}
{"url": "http://www.focus-news.net/news/2019/06/12/2669050/premierat-boyko-borisov-ne-komentiram-predlozheniya-za-partiynata-subsidiya-ima-pravitelstveno-reshenie.html", "text": "Не коментирам предложения. Имаме правителствено решение на Министерски съвет за 1 лев. Това каза пред журналисти премиерът Бойко Борисов в Дирекция „Жандармерия“ на връчването на ключовете на нови автомобили на областните дирекции на МВР за предложението на ДПС субсидията за партиите да бъде 0 лева на действителен глас, предаде репортер на  Агенция „Фокус“ . „След референдума всичко се стоварваше на гърба на ГЕРБ и на всички им беше лесно“, коментира Борисов. „Сега правителството взе решение. Не коментирам колко да бъде субсидията. Ние сме взели решение на база на референдума, то е 1 лев и това защитава ГЕРБ“, обяви премиерът. „Какво искат да правят другите партии си е тяхна работа“, заяви Бойко Борисов. „Ние не правим предложение, ние сме дали решение. Има голяма разлика“, посочи той. „Иначе аз мога да предложа да асфалтираме пътя до Луната и това не е лошо“, коментира премиерът.", "date": "2019.06.12", "title": "Премиерът Бойко Борисов: Не коментирам предложения за партийната субсидия, има правителствено решение"}
{"url": "http://www.focus-news.net/news/2019/06/12/2669057/po-povod-500-godini-ot-parvoto-okolosvetsko-pateshestvie-kitin-munyos-vrachi-flaga-na-kluba-na-izsledovatelite-v-nyu-york-na-ispanskiya-korab-huan-sebastian-de-elkano.html", "text": "По повод 500 години от първото околосветско пътешествие Китин Муньос връчи Флага на клуба на изследователите в Ню Йорк на испанския кораб “Хуан Себастиан де Елкано”. Това съобщиха от пресофиса на  Негово Величество Цар Симеон II . Клубът на изследователите в Ню Йорк е организация на международно признати изследователи и учени, която е основана в далечната 1905 г. \r\nС връчването на този флаг престижната институция се присъединява към отбелязването на 500-годишнина от първото околосветско пътешествие, извършено от Фернандо Магелан и Хуан Себастиан де Елкано през 1519 – 1522 г., и е признание за  приноса на испанската корона към световната изследователска история. \r\nНа годишната среща на Клуба на изследователите в Ню Йорк през м. март тази година бе решено, че организацията през  2020 година ще отдаде почит на тази толкова важна за световното корабоплаване експедиция. Съпругът на Н.Ц.В. Княгиня Калина г-н Китин Муньос е един от инициаторите на това събитие. \r\nНа официална церемонията г-н Китин Муньос и г-н Ричард Уис, председател на Клуба на изследователите в Ню Йорк, тържествено връчиха легендарния флаг на командира на кораба Игнасио Пас Гарсия. \r\nСред присъстващите на събитието бяха Адмирал Игнасио Оркада Рубио, секретар на комисията към Министерство на отбраната на Кралство Испания, отговаряща за честванията на 500-годишнина от първото околосветско пътешествие, посланикът на Испания в САЩ Н.Пр. Сантяго Кабанас Ансорена, както и представители на Нюйоркския клуб на изследователите.", "date": "2019.06.12", "title": "По повод 500 години от първото околосветско пътешествие Китин Муньос връчи Флага на клуба на изследователите в Ню Йорк на испанския кораб “Хуан Себастиан де Елкано”"}
{"url": "http://www.focus-news.net/news/2019/06/12/2669055/mustafa-karadaya-dps-namalyavane-na-tsenata-na-lekarstvata-bi-se-poluchilo-pri-promyana-na-dds-za-tyah-no-oshte-ima-kakvo-da-se-raboti.html", "text": "Целеният ефект за намаляване на цената на лекарствата би се получил при промяна на  ДДС за тях, но още има какво да се работи. Това каза по време на брифинг в Народното събрание председателят на ДПС Мустафа Карадайъ след среща с фармацевтични организации по темата за намаляване на ДДС на лекарствата, предаде репортер на  Агенция „Фокус“ . Той посочи, че сред присъстващите на срещата са били представители на Българския фармацевтичен съюз, Българската Асоциацията на научноизследователските фармацевтични компании. Той посочи, че предстоят още срещи, включително и с министъра на финансите.  Карадайъ припомни, че темата за намаляване на ДДС върху цената на лекарствата е поставена след изборите, за да не влезе в предизборната тематика. „За всички ни е ясно, че законите, които се приемат без широко обществено обсъждане са най-неустойчивите и най-нетрайните закони, които много често се променят. Като резултат от срещата можем да заявим, че идеята, която поставихме от ДПС се одобрява от браншовите организации. Те обърнаха внимание и дадоха фокус върху лекарствата с лекарско предписание, т.е. лекарствата с рецепти. Общо беше съгласието, че ако успеем да постигнем съгласие между браншовите организации, обществото и политиците, ще пристъпим към практически действия и конкретни законопроекти“, коментира още Карадайъ. Той посочи, че ДПС има разбирането и подкрепата на браншовите организации. „Така че ние в тази посока ще продължим да работим“, каза още Карадайъ. „От браншовите организации получихме уверението с фактическа картина, диаграми. Бяха много подготвени как се образува цената на лекарствата. Какви са добавките на търговците на едро, на търговците на дребно и какво е отражението на ДДС върху лекарствата и евентуално какво отражение би се получило при промяна на ДДС ставката“, коментира Карадайъ.  Депутатаът от ДПС Йордан Цонев  посочи, че има реална гаранция за намаляване на цената на лекарствата след намаляване на ДДС ставката. Йордан Цонев отбеляза, че има друг проблем. „Проблемът с допълнителното финансиране на НЗОК от бюджета. Тук вече възниква въпросът, когато се получи този ефект от намаляване ставката на ДДС, или нулева ставка, тогава ефектът върху фиска ще се отрази реципрочно на финансирането на НЗОК от бюджета, което е 1,1 млрд. за тази година“, допълни Цонев.  \r\nДеница КИТАНОВА", "date": "2019.06.12", "title": "Мустафа Карадайъ, ДПС: Намаляване на цената на лекарствата би се получило при промяна на ДДС за тях, но още има какво да се работи"}
{"url": "http://www.focus-news.net/news/2019/06/12/2669061/pazardzhik-29-godishen-mazh-e-zaginal-pri-intsident-po-vreme-na-darvodobiv-kray-selo-patalenitsa.html", "text": "29-годишен мъж е загинал при инцидент по време на дърводобив край село Паталеница. Това съобщиха от  ОД МВР - Пазарджик . Инцидентът е станал вчера сутринта в местност край пазарджишкото село Паталеница. 29-годишен мъж от съседното село Дебръщица извършвал дърводобив в гората, като работник в частна фирма. По време на рязане на дърво, стволът паднал върху намиращият се наблизо 30-годишен мъж от село Хаджиево. В резултат на това на мъжа е нанесена тежка травма в областта на гръбнака и е починал. Трупът е транспортиран за аутопсия, а на мястото е извършен оглед от дежурна група при РУ - Пазарджик.", "date": "2019.06.12", "title": "Пазарджик: 29-годишен мъж е загинал при инцидент по време на дърводобив край село Паталеница"}
{"url": "http://www.focus-news.net/news/2019/06/12/2669059/burgas-obshtinata-shte-predostavi-chast-ot-sredstvata-za-tsyalosten-remont-na-sgradata-na-sportnoto-uchilishte.html", "text": "Кметът Димитър Николов входира докладна записка, касаеща възможността държавното Спортно училище \"Юрий Гагарин\"-Бургас да бъде обновено по проект на Министерството на младежта и спорта по Оперативна програма \"Региони в растеж\" 2014-2020, приоритетна ос \"Регионална образователна инфраструктура\", компонент 2 \"Спортни училища\". Това съобщиха от пресцентъра на  Община Бургас . \r\nТова е втори опит за модернизиране на образователната и спортна инфраструктура на училището. През 2016 година проектът е оттеглен от Министерството на младежта и спорта поради невъзможност да се осигури финансиране за цялата сграда на училището. Причината е, че в част от сградата в ж.к. \"Зорница\" се помещава и Професионалната гимназия по сградостроителство и инсталации \"Пеньо Пенев\", която е общинско училище и всички разходи, свързани с помещения, които не са собственост или не се ползват за нуждите на Спортното училище са недопустими за финансиране с безвъзмездна финансова помощ по проекта. \r\nПрофесионалната гимназия по сградостроителство и инсталации \"Пеньо Пенев\" и Спортното училище \"Юрий Гагарин\" се помещават в осеметажна сграда в ж.к. \"Зорница\", бл. 46. Процентното съотношение на ползването на полезните площи между двете училища е 80% на 20% в полза на Спортното училище, което заема първи, втори, трети, четвърти, пети и шести етаж от сградата. Професионалната гимназия по сградостроителство заема част от партерния етаж и втори етаж от сградата. \r\nВ докладната записка кметът Николов посочва, че на 20 май в Общината е получено писмо от Министерството на спорта, в което се съобщава за възможността проектът за Спортното училище \"Юрий Гагарин\"-Бургас да бъде подаден от министерството в рамките на Приоритетна ос 3 \"Регионална образователна инфраструктура\" на Оперативна програма \"Региони в растеж\" 2014-2020. \r\n\"Реализирането на проекта е от особена важност за подобряване на материалната база на двете училища и поради това е необходимо да бъде осигурено частично финансиране от страна на Община Бургас, което да бъде трансферирано към Министерството на младежта и спорта във връзка с реализиране на проектното предложение\", посочва още кметът Николов в докладната записка. \r\nПри положение, че местният парламент даде съгласието си, финансовият ресурс ще бъде осигурен от бюджета на Община Бургас за 2020 година. Предложението ще се гледа на предстоящото заседание на общинските съветници на 25 юни.", "date": "2019.06.12", "title": "Бургас: Общината ще предостави част от средствата за цялостен ремонт на сградата на спортното училище"}
{"url": "http://www.focus-news.net/news/2019/06/12/2669062/daniela-koeva-zam-kmet-na-kazanlak-izpalnena-e-znachima-chast-ot-zalozhenite-obekti-v-investitsionnata-programa-na-obshtinata-za-2019-g.html", "text": "Значима част от заложените обекти в Инвестиционната програма на Община Казанлък за 2019 година вече са изпълнени, каза за Радио „Фокус” заместник-кметът Даниела Коева. Тя поясни, че в началото на строителния сезон и след приемане на бюджета Община Казанлък е насочила усилията си основно към подобряване на състоянието на пътните настилки и на тротоарите както в града, така и в населените места, а също и към свързаността между населените места по отношение на общинските пътища. Някои от обектите са приключени. Асфалнтирана е улица „Христо Смирненски”, положена е тротоарна настилка около блоковете в близост до тази улица и ул. „23 Пехотен Шипченски полк. Коева подчерта, че в момента се приключват участъци от тротоарните настилки в града, които са в лошо състояние. Тече изпълнение на подмяната на тротоарната настилка на улица „Стара планина”, като там едновременно с полагането на новия тротоар се оставя зелена ивица, която да разделя улицата от тротоара с възможно най-щадящо и в най-голяма степен запазване на зелената растителност. Дърветата, които не са в добро състояние и са освидетелствани от комисия на Община Казанлък, ще бъдат подменени с нови дървесни видове, които са подходящи за градски условия. \r\nДруг значим обект за Община Казанлък през летните месеци е ремонтът на сградата на Детска градина „Славейче”. Тя ще бъде ремонтирана с общински средства, като дейностите ще започнат в средата на месец юни и се предвижда в тримесечен срок да приключат. В рамките на тези дейности ще бъде ремонтиран покривът на детското заведение, ще бъде подменена дограмата и ще бъде положена топлоизолация на основния корпус на сградата, където се помещават децата. \r\nСлед подмяна на водопровода от страна на ВиК през месец юни предстои да започне асфалтиране на улица „Граф Игнатиев”. Такива дейности се извършват в момента по улица „Бяло море”, която се намира в близост до Общинския пазар. Подменя се клон на минералния водопровод, който довежда водата до градската баня. В следващите дни предстои да бъде подменен участък от канализацията, за който е установено, че е повреден, след началото на изкопните работи. След това улицата ще бъде асфалтирана, а тротоарът там вече е подменен. \r\nПредстои ремонт и на други два големи за Община Казанлък обекта, който ще започне в края на месец юни. Единият е улица „Орфей”, където ще бъде положена асфалтова настилка и ще бъде изграден тротоар. Там вече е изградена подпорна стена на река „Стара река”, която има за цел да предпази този квартал от бъдещи наводнения при проливни дъждове. \r\nДругият голям обект е междублоково пространство в централната част на Казанлък между улиците „Тракия”, „Преображение” и бул. „Никола Петков”. Дейностите там са свързани с подобряване на настилката, на тротоарите, осветяване на тъмната част, решена възможност за паркиране на автомобилите на собственици на жилища в този район и частично озеленяване.  \r\nПо отношение на ремонтите по населените места, заместник-кметът Даниела Коева поясни, че в началото на строителния сезон е даден приоритет именно на тях и една голяма част от планираните дейности, основно свързани с подобряване състоянието на улиците там и това, което кметовете са заложили като приоритет, вече е приключило. Това, което остава да бъде направено и има отношение към населените места, е ремонт на част от общинската пътна мрежа в участъка между Шейново и Ясеново, който е в лошо състояние. Ще бъде ремонтиран и пътят Казанлък – Розово, преди моста на река „Тунджа”. \r\nСлавяна ГАЙДАРОВА", "date": "2019.06.12", "title": "Даниела Коева, зам.-кмет на Казанлък: Изпълнена е значима част от заложените обекти в Инвестиционната програма на Общината за 2019 г."}
{"url": "http://www.focus-news.net/news/2019/06/12/2669063/51-mln-lv-vlaga-chez-razpredelenie-za-podobryavane-sigurnostta-na-elektrozahranvaneto-v-oblast-vratsa.html", "text": "5.1 млн. лв. влага ЧЕЗ Разпределение за подобряване сигурността на електрозахранването в област Враца. Това съобщиха от пресцентъра на  дружеството . Ръководството на ЧЕЗ проведе среща с кметове на общини и техни представители от област Враца. Домакин на събитието беше зам. областният управител Мирослав Комитски. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.  \r\nПрез 2018 г. ЧЕЗ Разпределение инвестира 247 000 лв. в автоматизация на електропроводи в област Враца. Автоматизираните устройства по мрежата дават възможност за управлението й от разстояние. Чрез тях повредените участъци се изключват и се минимизира броят на засегнатите клиенти при евентуални аварии. Така качеството на услугата се повишава многократно. Компанията вложи 160 000 лв. в рехабилитация на кабели в Роман, Мездра, Враца и Козлодуй. В реконструкции на мрежи ниско напрежение в градовете Бяла Слатина и Мездра и в села в общините Бяла Слатина, Борован, Оряхово, Роман и Козлодуй бяха вложени 306 000 лв. ЧЕЗ Разпределение завърши нов трафопост във Враца и рехабилитира електропроводи средно напрежение за подобряване на електрозахранването на селата в общините Хайредин, Оряхово и Козлодуй.  \r\nПрез 2019 г. ЧЕЗ Разпределение планира да инвестира 5,1 млн. лв. за подобряване на сигурността на електрозахранването в област Враца. Компанията ще инвестира още 320 000 лв. в започнало по-рано преустройство на мрежата и присъединяване на община Роман към подстанция Роман, с цел повишаване на сигурността и качеството на електрозахранването в района. Компанията ще монтира близо 21 000 дистанционно обслужвани електромери в общините Козлодуй, Бяла Слатина  и Оряхово. Тези електромери осигуряват поглед в реално време върху мрежата, като по-стриктния контрол помага за по-бърза реакция при нужда. 790 000 лв. инвестира компанията в реконструкция на 5 трафопоста в село Търнак, общ. Бяла Слатина. 420 000 лв. ще бъдат вложени в реконструкции на мрежа ниско напрежение в общините Криводол, Враца и Мездра. Рехабилитация на кабели за 129 000 лв. ще бъде извършена в градовете Мездра, Роман, Враца и Бяла Слатина. Детайли за инвестиционните намерения бяха  представени пред местните власти в областта. \r\nПосещението на ръководството на ЧЕЗ в гр. Враца е в продължение на поредица от срещи с представители на общините в Западна България.", "date": "2019.06.12", "title": "5.1 млн. лв. влага ЧЕЗ Разпределение за подобряване сигурността на електрозахранването в област Враца"}
{"url": "http://www.focus-news.net/news/2019/06/12/2669064/veliko-tarnovo-v-svishtov-shte-se-provede-kontsert-pod-nadslov-svishtov-gradat-na-svobodata.html", "text": "Концерт под надслов „Свищов – градът на свободата“ организира арт център „Творецът“. В него като специални гости ще се представят децата и младежите от вокална група „Щурчета“ от Тутркан. Това съобщиха за  Радио „Фокус“ – Велико Търново  от Община Свищов. Събитието е част от културния календар и се организира ежегодно. В рамките му възпитаниците на арт център показват какво са научили през изминалите 12 месеца и как са се усъвършенствали. \r\nДнешният концерт ще се проведе на сцената на амфитеатър „Калето“ и ще започне в 18.30 часа. При лошо време проявата ще е в Първо българско народно читалище „Еленка и Кирил Д. Аврамови“. \r\nЛуиза ТРАНЧЕВА", "date": "2019.06.12", "title": "Велико Търново: В Свищов ще се проведе концерт под надслов „Свищов – градът на свободата“"}
{"url": "http://www.focus-news.net/news/2019/06/12/2669065/afp-pri-atakata-sreshtu-sauditskoto-letishte-sa-postradali-26-tsivilni.html", "text": "Общо 26 цивилни са пострадали в резултат на атаката на йеменските бунтовници срещу летище в югозападната част на Саудитска Арабия, предава  AFP , като се позовава на информация от водената от Рияд регионална коалиция.  \r\nОсем от пострадалите са настанени в болница, поясни говорител на коалицията. Останалите са получили само първа помощ. \r\nПо-рано през деня хуситите извършиха ракетна атака срещу летището на саудитски планински курорт. Тереза Герова", "date": "2019.06.12", "title": "AFP: При атаката срещу саудитското летище са пострадали 26 цивилни"}
{"url": "http://www.focus-news.net/news/2019/06/12/2669060/veliko-tarnovo-panorama-na-obrazovanieto-shte-se-provede-v-svishtov-na-15-yuni.html", "text": "Общината организира панорама на образованието в Свищов, съобщават от пресцентъра на  Общината . Събитието ще се състои на 15 юни от 10.00 часа в Заседателна зала Ректорат (бивш клуб „Салве\"), към Стопанска академия „Д. А. Ценов“ – град Свищов. На него ще бъдат представени пред родители и ученици възможностите за образование в гимназиален етап. \r\nДиректорите на свищовските училища ще обявят броя паралелки и видовете профили, които предлагат, а на щандовете на всяко училище ще може се получи подробна информация за приема 2019/2020. Презентации, флаери и директни консултации с представители ще дадат възможност за информиран избор на бъдещите гимназисти и техните родители.", "date": "2019.06.12", "title": "Велико Търново: Панорама на образованието ще се проведе в Свищов на 15 юни"}
{"url": "http://www.focus-news.net/news/2019/06/12/2669066/glaven-komisar-nikolay-nikolov-pbzn-v-ramkite-na-proekta-flood-guard-shte-bade-izgraden-moderen-obuchitelen-tsentar-za-po-dobra-podgotovka-na-ekipite-za-reaktsiya-pri-navodneniya.html", "text": "В рамките на проекта „Flood Guard” ще бъде изграден модерен обучителен център за по-добра подготовка на екипите за реакция при наводнения. Това каза пред журналисти в Благоевград главен комисар Николай Николов, директор на Главна дирекция „Пожарна безопасност и защита на населението“, предаде репортер на  Радио „Фокус“ – Пирин . „Проектът има за цел да изградим в България един учебен център, който да даде по-добра подготовка на нашите структури, да закупим мобилна техника, която може да се придвижва във всякакви условия, което ще ни осигури по-бърза реакция. За мен най-важното в подобни проекти, свързани с реакция при бедствия, е доброто взаимодействие. Няма как ако областният управител не е на място, да се създаде организация, ето защо и нещата няма да се получат. Той е центърът, около който всички структури трябва да се обединят и да работят заедно“, коментира главен комисар Николов. \r\nГлавен комисар Николов отбеляза, че самият учебен център, който ще бъде изграден, ще се намира на територията на Благоевградска област. „Ще бъде оборудван като едно ново, модерно и иновативно училище със съответните класни стаи, преподаватели и полигон за практически действия. На граждански договори ще наемем преподаватели и помощен персонал, за да може този център да работи. Няма смисъл да бъде само едно „бижу“, на което да се радваме и да се снимаме“, подчерта главен комисар Николов. Той посочи, че проектът е продължение на усилията, които полагат от Главна дирекция „Пожарна безопасност и защита на населението“ по превенция и реакция при наводнения. \r\nГлавен комисар Николов изказа благодарност към неговите колеги, към Басейнова дирекция „Източно-беломорски район“ – Пловдив, Басейнова дирекция „Западнобеломорски район“ – Благоевград и областните управители на Благоевград и Смолян, които са направили така, че да се разработи много добър проект. \r\nДиректорът на Дирекцията коментира и темата, свързана с назначения, които предстоят при тях. „В Главна дирекция „Пожарна безопасност и защита на населението скоро време предстои до един месец да обявим конкурс за назначаването на 94 пожарникари в цялата страна. И тук в Благоевград ще има“, уточни главен комисар Николов. \r\nЛивия НИНОВА", "date": "2019.06.12", "title": "Главен комисар Николай Николов, ПБЗН: В рамките на проекта „Flood Guard” ще бъде изграден модерен обучителен център за по-добра подготовка на екипите за реакция при наводнения"}
{"url": "http://www.focus-news.net/news/2019/06/12/2669067/pernik-riosv-proveryava-signal-za-zamarsyavane-na-reka-struma-s-byala-pyana.html", "text": "РИОСВ – Перник проверява сигнал за замърсяване на река Струма, съобщиха от  районната инспекция . Сигналът е за пяна в коритото на река Струма в участъка от моста на кв. \"Мошино\" в Перник по течението на реката към центъра на града. Извършена е незабавна проверка като е обходено коритото на реката в пет участъка – от центъра на града срещу течението на реката до кв. \"Мошино\". Локализирано е мястото на заустване на замърсени води – бетонов колектор на левия бряг на реката, който е заустен след моста на кв. \"Мошино\". При проверката е установено, че от колектора изтича вода с бяла пяна. Пяната е по повърхността на водите в определен участък – от моста на кв. \"Мошино\" до моста срещу бензиностанция „Шел“ в Перник. Органолептично не е установена миризма на химикали или гнилостни процеси във всички проверени участъци, нито наличие на умряла риба. По искане на РИОСВ - Перник ИАОС - София е взела водни проби за  извършване на последващ лабораторен анализ. Резултатите ще бъдат обявени допълнително. \r\nОсвен на зеления телефон на екоинспекцията, жителите на района са подали сигнала и на тел. 112, както и на дежурния телефон на общински съвет за сигурност на Община Перник.", "date": "2019.06.12", "title": "Перник: РИОСВ проверява сигнал за замърсяване на река Струма с бяла пяна"}
{"url": "http://www.focus-news.net/news/2019/06/12/2669068/gabrovo-39-godishen-rabotnik-v-darvodelski-tseh-v-tryavna-e-postradal-pri-trudova-zlopoluka.html", "text": "39-годишен работник в дърводелски цех в Трявна е пострадал при трудова злополука, съобщиха от  ОДМВР - Гарбово . Инцидентът е станал вчера. Работникът е получил травма на ръката при употреба на подвижен циркуляр. Извършен е оглед на местопроизшествието.  В РУ - Трявна е образувано досъдебно производство за престъпление.", "date": "2019.06.12", "title": "Габрово: 39-годишен работник в дърводелски цех в Трявна е пострадал при трудова злополука"}
{"url": "http://www.focus-news.net/news/2019/06/12/2669073/biser-mihaylov-oblasten-upravitel-na-blagoevgrad-obuchitelniyat-tsentar-za-reaktsiya-pri-navodneniya-po-proekt-flood-guard-shte-bade-razpolozhen-v-rayona-na-selo-moshtanets.html", "text": "Обучителният център за реакция при наводнения по проект „Flood Guard” ще бъде разположен в района на бившето строително поделение в село Мощанец. Това каза пред журналисти областният управител на Благоевград Бисер Михайлов, предаде репортер на  Радио „Фокус“ – Пирин . Михайлов уточни, че с реализацията на проекта, която ще се изпълнява по Програмата за трансгранично сътрудничество ИНТЕРРЕГ V-A Гърция – България 2014-2020, ще се допринесе много за по-добрата реакция при възникването на наводнения. „Ще успеем да стиковаме нашите усилия от двете страни на границата, така че при необходимост да може да реагираме съвместно – България и Гърция. Не напразно проекта се нарича „Flood Guard”. За нас е важно, че проектът има практическа насоченост, която ще бъде особено значима“, каза още Михайлов. Той изрази задоволство от това, че Областна администрация – Благоевград е партньор по проекта. „Много съм щастлив, че този център ще бъде изграден. Теренът за него вече е определен. Той се намира в района на Мощанец - бившето строително поделение. Това е една точка, която ще осигури изключителна оперативност при реакцията на екипите към Областната дирекция „Пожарна безопасност и защита на населението“ в ситуациите, когато трябва да бъде защитен животът и здравето на хората, но и тяхното имущество“, коментира Михайлов. Той отбеляза, че всичко това е станало възможно благодарение на усилията, които са положили заедно с Главна дирекция „Пожарна безопасност и защита на населението“ и гръцките им партньори. \r\nЛивия НИНОВА", "date": "2019.06.12", "title": "Бисер Михайлов, областен управител на Благоевград: Обучителният център за реакция при наводнения по проект „Flood Guard” ще бъде разположен в района на село Мощанец"}
{"url": "http://www.focus-news.net/news/2019/06/12/2669074/pravitelstvoto-utvardi-plan-za-deystvie-v-izpalnenie-na-natsionalnata-strategiya-za-uchene-prez-tseliya-zhivot-za-2019-g.html", "text": "Министерският съвет утвърди План за действие за 2019 г. в изпълнение на Националната стратегия за учене през целия живот за периода 2014-2020 година, одобрена през януари 2014 година. Това съобщиха от  правителствената информационна служба . За осигуряване на условия за преход към функционираща национална система за учене през целия живот през 2019 г. ще бъде изпълнен комплекс от задачи. Разширяването на обхвата на децата в предучилищното образование и тяхното задържане в системата ще се осъществява чрез три основни финансови инструмента: проекта „Активно приобщаване в системата на предучилищното образование“ към ОП НОИР, Националната програма „Заедно за всяко дете“ и Финансовия механизъм на Европейското икономическо пространство (ФМ на ЕИП). Тяхното интегрирано прилагане ще създаде устойчивост на резултатите от прилагането на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст. \r\nВ областта на предучилищното образование ще продължи модернизирането и изграждането на материалната база на детски градини, както и подобряването на достъпа до качествени предучилищни образователни дейности за децата в неравностойно положение. За целта са осигурени над 11,7 млн. лв. по ФМ на ЕИП и над 1, 7 млн. лв. - национално съфинансиране. \r\nВ училищното образование ще се прилага комплексен подход за повишаване на образователните постижения и намаляване дела на преждевременно напусналите училище с дейности, насочени към преодоляване на затрудненията в обучението и пропуски в учебното съдържание, и с използване на музеите и галериите като образователна среда. \r\nВ областта на професионалното образование и обучение основен фокус ще бъде обучението в реална работна среда. Чрез 80 паралелки за дуално обучение на ученици ще се търси повишаване на привлекателността му и засилване ролята на бизнеса в тази форма на обучение. Безработни лица ще бъдат привлечени за чиракуване или стажуване в предприятия или включени в курсове за придобиване на ключови компетентности. \r\nДостъпът до висше образование ще бъде гарантиран с осигуряване на 2000 нови кредита по Закона за кредитиране на студенти и докторанти в общ размер до 135 000 000 лв. и предоставяне на допълнителни стипендии на около 1500 студенти, докторанти и специализанти от държавните висши училища и научни организации. \r\nНеформалното и самостоятелното учене ще бъде насърчавано чрез дейности за развитие на доброволчеството. В планираните кампании за информиране и мотивиране на възрастни учещи ще обхванат 2500 лица, вкл. земеделски стопани. Финансово ще бъдат подкрепени 600 културни и образователни проекта на читалища, музеи и на библиотеки. \r\nЧрез плана за действие в изпълнение на Стратегията се създават съвременни условия и подходяща среда за учене през целия живот в образователните и обучителните институции, на работното място, вкъщи и през свободното време.", "date": "2019.06.12", "title": "Правителството утвърди План за действие в изпълнение на Националната стратегия за учене през целия живот за 2019 г."}
{"url": "http://www.focus-news.net/news/2019/06/12/2669075/silistra-blizo-14-lkv-m-e-kolichestvoto-valezhi-registrirani-v-rayona-na-dulovo.html", "text": "Близо 14 л/кв. м валежи са паднали в района на Дулово през изминалото денонощие. Това съобщи за  Радио „Фокус“ - Шумен  Йордан Чешмеджиев, ръководител на Метеорологичната обсерватория в Силистра. В участъците с валежи на територията на областта - Тутракан и Главиница, количеството на падналия дъжд е съответно между 5 и 7 л/кв. м. В района на Силистра и Алфатар не е валяло. Очакваната максимална температура за района на Силистра днес е 33 градуса. \r\nИвелина ИВАНОВА", "date": "2019.06.12", "title": "Силистра: Близо 14 л/кв. м е количеството валежи, регистрирани в района на Дулово"}
{"url": "http://www.focus-news.net/news/2019/06/12/2669071/veliko-tarnovo-s-29-sm-se-e-pokachilo-nivoto-na-reka-yantra-v-kv-cholakovtsi-prez-poslednoto-denonoshtie.html", "text": "С 29 см се е покачило нивото на река Янтра в кв. „Чолаковци“ във Велико Търново през последното денонощие. Това съобщи за  Радио „Фокус“ – Велико Търново  дежурният в Хидрометеорологичната обсерватория в града. В 8.00 часа тази сутрин там са измерени 152 см, при критични стойности 650 см. С 13 см се е покачило нивото на реката при село Каранци в община Полски Тръмбеш. Измереното ниво тази сутрин е 171 см, при критични стойности 500 см. С 82 см по-ниско е нивото на река Джулюница при лясковското село Джулюница - 141 см. Голяма река при Стражица е 97 см. Отчита се понижение с 8 см. \r\nПрогнозираните водни количества за 12, 13 и 14 юни ще бъдат около и над средномногогодишните стойности. В резултат на валежи днес ще има краткотрайни повишения във водосбора, като по-значителни ще бъдат те в планинските части от водосбора (по основната река и в притока ѝ р. Лефеджа – р. Джулюница и р. Голяма река). През следващите три дни нивата на наблюдаваните реки във водосбора ще се понижават, като вследствие на оттичане до 13 юни ще има повишение в долното течение на основната река. Водните количества ще бъдат под праговете за внимание. \r\nНадежда КРЪСТЕВА", "date": "2019.06.12", "title": "Велико Търново: С 29 см се е покачило нивото на река Янтра в кв. „Чолаковци“ през последното денонощие"}
{"url": "http://www.focus-news.net/news/2019/06/12/2669076/izpalnenieto-na-35-tseli-e-zalozheno-v-noviya-plan-za-deystvie-po-strategiyata-v-oblastta-na-migratsiyata-ubezhishteto-i-integratsiyata.html", "text": "Правителството прие отчет на Плана за действие за 2018 г. за изпълнение на Националната стратегия в областта на миграцията, убежището и интеграцията 2015 - 2020 г. Това съобщиха от  правителствената информационна служба . Отчетът е в съответствие със заложените в Стратегията изисквания. В него се посочва, че от 44 разписани дейности са изпълнени 43, а една се предлага да премине в Плана за действие за 2019 г., поради заложени мерки с по-дълъг срок за изпълнение. Десет от изпълнените дейности за отчетния период са били специално насочени към интеграцията на лица с международна закрила в Република България. \r\nНа правителственото заседание беше одобрен и Планът за действие за 2019 г. за изпълнение на Националната стратегия. Планът включва стратегически цели и дейности за изпълнение по приоритетните политики, заложени в Стратегията, които са от компетентността на всички ангажирани институции. Финансирането е от държавния бюджет чрез бюджетите на съответните институции, както и от финансовите инструменти на Европейския съюз и други международни донорски програми. Предвижда се изпълнението на 35 стратегически цели, като 11 от тях са специално насочени към интеграцията на лицата с международна закрила в Република България.", "date": "2019.06.12", "title": "Изпълнението на 35 цели е заложено в новия План за действие по стратегията в областта на миграцията, убежището и интеграцията"}
{"url": "http://www.focus-news.net/news/2019/06/12/2669077/plovdiv-po-3-4-otkaza-dava-godishno-inspektsiyata-po-truda-za-naemaneto-na-litsa-pod-18-godini-v-tova-chislo-i-za-vodni-spasiteli.html", "text": "По 3-4 отказа годишно дава на работодатели Инспекцията по труда за наемането на работа на лица под 18 години. Това съобщи за  Радио „Фокус“ - Пловдив  директорът на Инспекцията по труда Атанас Чернаев. Тези откази са свързани най-вече с наемането за дейност, която е в Наредбата на забранените дейности за такива лица. „Там фигурират около 40 такива дейности. Това е най-вече работа с опасни вещества, която уврежда здравето и психиката на младежите на тази възраст. В повечето от случаите отказите касаят наемането на работа за водно спасяване. По Наредба това е също забранена дейност за непълнолетни лица“, посочи Атанас Чернаев. \r\nПрез миналата година Инспекцията по труда в Пловдив е изпратила до прокуратурата 7 случая, в които не е било поискано разрешение за наемане на работа на непълнолетни лица и те са работили без трудови договори. Наемането на работа на лица под 18 години без разрешение е престъпление, което подлежи на наказателно преследване. \r\n„Около 300-400 са разрешенията, които Инспекцията в Пловдив дава годишно за наемане на лица, ненавършили 18 години. По морето в силния сезон разрешенията са почти пет пъти повече“, каза още Чернаев. Става дума за работа като сервитьори, бармани и продавачи. \r\nПо думите на Атанас Чернаев през миналата година е имало и друго нарушение, свързано с ползването на отпуск от непълнолетно лице. „Тук разпоредбите също са по-различни. Лицето е използвало стандартния отпуск от 20 дни, а по Закон той трябва да е 26 работни дни за лица, ненавършили 18 години“, каза Чернаев. Трябва да се знае още, че работното време на такива лица е 7 часа, а не 8 часа. За лицата, които са между 15 и 16 години има разлика и при определянето на границите за нощен труд. Те се фиксират между времето от 20 часа до 6 часа сутринта. Този труд е забранен за тези лица.  За лицата над 16 години и ненавършили 18 години нощният труд е забранен за времето от 22 часа до 6 часа сутринта. \r\nЦветана ТОНЧЕВА", "date": "2019.06.12", "title": "Пловдив: По 3-4 отказа дава годишно Инспекцията по труда за наемането на лица под 18 години, в това число и за водни спасители"}
{"url": "http://www.focus-news.net/news/2019/06/12/2669078/", "text": "Работата на помощник-асистента по английски език води до свежест в часовете по английски език, прилагайки нагледно друг педагогически метод. Това каза в  седмичното предаване за образование „Всички в час“ на Радио „Фокус“ Ирина Йотова, учител в Професионална гимназия по енергетика и електротехника в град Гълъбово. Използват се много игрови елементи, беседи, решаване на ребуси, кръстословици, които правят часа по-забавен от обикновения. Тя уточни, че асистентът по българо-американска комисия за образователен обмен „Фулбрайт“ в професионалната гимназия помага по време на учебните часове и при извънкласните форми, води клубове по готварство, организира екскурзии. При неговата работа децата имат възможността да чуят човек, който е носител на езика като негов базов, допълни Йотова. „Това, което ме впечатлява в нашата методика, е доказано че, когато ученикът види новите думи на картина, снимка, презентация – при приложената методика те се представят и нагледно, т.е. ученикът да пипне, да усети това, което му се поднася като нова лексика. По този начин за по-кратко време и по-трайно думите се въвеждат в комуникацията, особено при темите за храна, транспорт. Например сами да съставят готварска рецепта, да комуникират свободно в ресторант,“ каза Ирина Йотова. Според нея друг положителен ефект е по-лесното преодоляване на бариерата децата да комуникират на чужд език, когато те заминат в чужбина. В същото време Йотова добави, че децата много се радват на помощник-асистента поради по-малката възрастова граница помежду им, заедно имат много общи теми, които разискват в свободното си време. Учениците харесват и че по-малко се пише, и има много игри с движения“, каза още тя.  \r\nМилослава АНГЕЛОВА", "date": "2019.06.12", "title": "Ирина Йотова, учител ПГЕЕ: Работи се в посока на освежаване на часовете по английски език, прилагайки друг педагогически метод"}
{"url": "http://www.focus-news.net/news/2019/06/12/2669079/plovdiv-40-godishen-mazh-e-zadarzhan-sled-kato-e-zaplashil-politseyski-sluzhiteli-s-gazov-pistolet.html", "text": "40-годишен мъж от Пловдив е задържан, след като е заплашил полицейски служители с газов пистолет. Това съобщиха за  Радио „Фокус“ – Пловдив  от Областната дирекция на МВР. Около 05.30 часа на 11 юни служителите реагирали на сигнал за силна музика и стрелба с оръжие от жилище на ул. „Славееви гори“ в града. На адреса входната врата отворил мъж, който насочил пистолет срещу униформените, но в резултат на бързите им и професионални действия той бил обезоръжен, без да има пострадали. С белезници извършителят бил отведен за срок до 24 часа в районното управление. Снета е самоличността му – 40-годишен жител на областния град. Тестът с дрегер установил, че той е под въздействие на алкохол над 1,8 промила. С протокол нерегистрираното по установения ред газово оръжие е иззето. По случая е образувано досъдебно производство. Процесуално-следствените действия продължават под наблюдение на Районна прокуратура  – Пловдив. С постановление на наблюдаващия прокурор 40-годишният мъж е задържан за срок от 72 часа.", "date": "2019.06.12", "title": "Пловдив: 40-годишен мъж е задържан, след като е заплашил полицейски служители с газов пистолет"}
{"url": "http://www.focus-news.net/news/2019/06/12/2669082/smolyan-v-grada-zapochva-izpalnenie-na-proekt-za-dneven-tsentar-za-podkrepa-na-litsa-s-dementsiya-i-tehnite-semeystva.html", "text": "В града започва реализация на проект „Създаване на дневен център за подкрепа на лица с различни форми на деменция и техните семейства в гр. Смолян“. Това стана ясно на встъпителната пресконференция по проекта, предаде репортер на  Радио „Фокус“ – Смолян . Заместник-кметът Марин Захариев заяви, че грижата за тези лица е проблемен сегмент в градовете в страната, в които има малко или няма места, в които хората с деменция да прекарват време през деня. „Трябва да бъдат полагани грижи за тях ежедневно и с откриването на Центъра ще облекчим грижите за тях на техните семейства, а хората с деменция ще се радват на грижата, която ще предоставяме. Едно от условията бе той да е в реновирана сграда или за него да бъде изградена нова. Избрахме сградата на бившия тубдиспансер, тъй като там има двор от южната страна, което също беше друго условие за Центъра, за да има място за разходки. Надявам в срок и качествено да осигурим услугата и след това да имаме финансиране за функциониране на този център, който е нужен и ще задоволи потребностите на голяма част от населението“, каза още Захариев. Той допълни, че това е поредния проект по Оперативна програма „Регионално развитие“, с който се надяват да изпълнят успешно, като идеята е сградата да бъде използвана като комплекс за социални услуги. \r\nРъководителят на проекта инж. Йордан Щонов посочи, че проектът се финансира по ОП „Региони в растеж“ 2014-2020 г“, общата му стойност е 553 159.32 лв. с ДДС, а продължителността – 24 месеца от сключването на договора или до 12 декември 2020 г. Според инж. Щонов проектът предвижда ремонт, който включва вътрешно преустройство на съществуваща сграда в Смолян (Тубдиспансер), обзавеждане и оборудване за разкриване на социална услуга „Дневен център за подкрепа на лица с различни форми на деменция и техните семейства“. За целта ще бъде извършено вътрешно преустройство на съществуващата сграда с отпаднало предназначение. За нуждите на центъра ще бъдат използвани първия и част от втория етаж на сградата. За изпълнението на ремонтните дейности са разработени технически проекти при спазване на функционалните изисквания и насоки за изграждане на такъв тип инфраструктура като вътрешното преустройство се проектира в съответствие с насоките за кандидатстване и посочените в тях градоустройствени, ситуационни, композиционни и функционални изисквания към сградата и помещенията, предвидени за този тип социална услуга. Капацитетът на центъра ще бъде 40 души. По данни на Регионалната здравна инспекция – Смолян с основна диагноза деменция в община Смолян има общо 52 лица, поясни инж. Щонов. \r\nТой уточни, че целта на проекта е да бъде осигурена подходяща и ефективна социална инфраструктура, допринасяща за предоставяне на нова качествена социална услуга за възрастни хора с различни форми на деменция в Смолян в съответствие с Плана за действие за периода 2018 - 2021 г. за изпълнение на Националната стратегия за дългосрочна грижа. В резултат на изпълнението на проекта ще се допринесе за разнообразяване обхвата на социалните услуги за възрастни хора с увреждания, предоставяни на територията на община Смолян. Ще се осигури качествена грижа за тези хора, с изграждането на социални умения и навици, придобиване на трудови и битови умения, чрез ангажиране активността на хората, посещаващи дневния център. Инж. Щонов допълни, че чрез проекта ще се подкрепят и семействата, в които има възрастни хора с увреждания, като се даде възможност за професионално развитие на ангажираните с грижи за лицето с увреждане членове на семейството. \r\nНели ГЕРГЬОВСКА", "date": "2019.06.12", "title": "Смолян: В града започва изпълнение на проект за Дневен център за подкрепа на лица с деменция и техните семейства"}
{"url": "http://www.focus-news.net/news/2019/06/12/2669081/3-872-bezstopanstveni-kucheta-sa-osinoveni-prez-minalata-godina.html", "text": "3 872 безстопанствени кучета са осиновени през миналата година. Това съобщиха от  правителствената информационна служба . През миналата година са заловени 21 721 кучета, от които 3 872 са осиновени. Най-голям е процентът на осиновени кучета в областите Бургас, Добрич, София град, Стара Загора и Русе. Това става ясно от приетия от Правителството отчет за изпълнение на общински програми за овладяване на популацията на безстопанствени кучета на територията на България за периода януари-декември 2018 г. Регистрираните приюти са 52, с 5 повече от 2017 г. Общият брой на преброените бездомни кучета е 26 199. \r\nСамо 10 от 265 общини в страната нямат приети общински програми за овладяване популацията на кучетата. Съгласно Закона за защита на животните, съответната Областна дирекция по безопасност на храните налага административна глоба или издава предписание.", "date": "2019.06.12", "title": "3 872 безстопанствени кучета са осиновени през миналата година"}
{"url": "http://www.focus-news.net/news/2019/06/12/2669069/silistra-oblastniyat-krizisen-shtab-obsadi-obstanovkata-po-reka-dunav-na-kmetovete-e-razporedeno-da-svikat-speshno-obshtinskite-si-shtabove.html", "text": "Областният управител Ивелин Статев проведе заседание на Областния кризисен щаб във връзка с опасността от приближаване на критичните стойности на нивото на р. Дунав в областта. Това съобщиха от пресцентъра на  Областната администрация в Силистра . В него не участваха представители на 4-те добруджански общини край Дунав - Силистра, Тутракан, Главиница и Ситово. На кметовете е разпоредено да свикат спешно общинските си щабове, за да обсъдят обстановката по места. В момента информация в областното звено на ОМП Силистра се събира всеки ден в 8.00, в 12.00 и в 20.00 ч. Съгласно последните засега цифри, при критично ниво от 790 см в Тутракан нивото е 750, в Силистра – съответно при 777 см – 705. При приближаване на критичните граници информацията ще се събира и обобщава първо на 4, а после при необходимост и на 2 ч. Засега няма прогноза за приток на вода за преминаване на върховите стойности, но ще продължи наблюдаването на дигите, на които е направен оглед с констатации, че са в изправност. Докладвано бе, че в Силистра има машина за пълнене на торби с пясък, както и техника за извозването им при необходимост, включително със съдействието на фирма „Пътперфект-Т“. Процесът е ангажимент на общините, както и тяхно задължението да заплащат използвания материал. Водоподаването в момента е нормално, показва проверката на „В и К“ ООД - Силистра, като се работи в условия на завишен мониторинг и заедно с РЗИ ще бъдат следени показателите на питейната вода. Взети са мерки с помпените агрегати. Пречиствателната станция в Силистра е в състояние да контролира връщането на води. Под наблюдение е нивото в трите помпени станции към „Напоителни системи“.", "date": "2019.06.12", "title": "Силистра: Областният кризисен щаб обсъди обстановката по река Дунав, на кметовете е разпоредено да свикат спешно общинските си щабове"}
{"url": "http://www.focus-news.net/news/2019/06/12/2669085/plovdiv-politsiyata-razsledva-sluchay-na-zalyat-s-boya-lek-avtomobil-na-ul-garibaldi.html", "text": "Полицията разследва случай на залят с боя лек автомобил на ул. „Гарибалди“. Това съобщиха за  Радио „Фокус“ – Пловдив  от Областната дирекция на МВР. Според първоначалната информация през нощта на ул. „Гарибалди“ с черна боя е залят „Фолксваген“-ът на 69-годишна жена. Междувременно на улица в район „Северен“ 21-годишен шофьор от Казанлък намерил „БМВ“-то си със счупени две обзорни и две странични стъкла. Случаите се разследват от служители на Второ и Трето районни управления. Образувани са досъдебни производства.", "date": "2019.06.12", "title": "Пловдив: Полицията разследва случай на залят с боя лек автомобил на ул. „Гарибалди“"}
{"url": "http://www.focus-news.net/news/2019/06/12/2669072/vidin-kmetat-ognyan-tsenkov-otmeni-parviya-etap-ot-obshtinskiya-plan-za-zashtita-pri-navodneniya.html", "text": "Кметът Огнян Ценков отмени първия етап от Общинския план за защита при наводнения. Това съобщиха от пресцентъра на  Общината . Заповедта е издадена на основание на Закона за местното самоуправление и местната администрация и Закона за защита при бедствия и поради факта, че водният стоеж на река Дунав в участъка на град Видин при километър 790,20 на 12 юни 2019 г. е достигнал до ниво 722 см, с тенденция към намаляване. С документа се отменя влезлият в действие със заповед на кмета на Община Видин Огнян Ценков от 6 юни 2019 г. първи етап – „Повишено внимание“ от Общинския план за защита при бедствия, в частта „Защита при наводнения“, защото отпадат обстоятелствата, послужили като основание за въвеждането му, считано от 10.00 часа днес.  \r\nЗаповедта се свежда до знанието на всички длъжностни лица и членовете на щаба за изпълнение на Общинския план за защита при бедствия на територията на община Видин. Копие от нея е изпратено незабавно на областния управител на Видин.", "date": "2019.06.12", "title": "Видин: Кметът Огнян Ценков отмени първия етап от Общинския план за защита при наводнения"}
{"url": "http://www.focus-news.net/news/2019/06/12/2669086/sport-edna-stotna-razdeli-rodzhars-i-gatlin-v-sprinta-na-100-metra-v-turku.html", "text": "Една стотна раздели американските спринтьори Майк Роджърс и Джъстин Гатлин във финала на 100 метра на международния атлетически турнир “Пааво Нурми” в Турку (Финландия).   \r\nСребърният медалист на 60 метра от Световното в зала в Доха през 2010 година Роджърс триумфира с 10.00 секунди. Актуалният световен шампион на 100 метра от Лондон 2017 Гатлин, който вече е на 37 години, остана втори с 10.01 сек. Трети финишира Ламонт Марсел Якобс (Италия) с 10.13 сек. При жените победата на 100 метра извоюва канадката Кристал Емануел с 11.19 сек (+0.9 м/сек).", "date": "2019.06.12", "title": "Спорт. Една стотна раздели Роджърс и Гатлин в спринта на 100 метра в Турку"}
{"url": "http://www.focus-news.net/news/2019/06/12/2669083/the-asahi-shimbun-shindzo-abe-se-opitva-da-otslabi-naprezhenieto-mezhdu-sasht-i-iran-s-poseshtenie-v-teheran.html", "text": "Министър-председателят на Япония Шиндзо Абе предприе посещение в Техеран, за да се опита да допринесе за отслабването на напрежението между САЩ и Иран,  което ескалира след решението на Вашингтон да излезе от споразумението за ядрената програма на близкоизточната държава, отбелязва вестник  The Asahi Shimbun . \r\nПътуването на Абе е най-сериозното усилие за уреждане на проблема след изострянето му. Посещението му е първото на японски премиер в Иран за последните 40 г., но остава под въпрос дали лидерът на кабинета в Токио ще се завърне у дома с успех. \r\nИран заплашва да възстанови обогатяването на уран до нивата, които ще му гарантират възможност за производство на оръжия, ако европейските съюзници не му предложат нови условия. Президентът на САЩ Доналд Тръмп казва, че иска да преговаря с Техеран, но същевременно наложи санкции, които доведоха до срив на иранската валута и износа на петрол от страната.  \r\nСАЩ дислоцираха самолетоносач и стратегически бомбардировачи B-52 в региона, заедно със стотици войници в допълнение на десетките хиляди, които вече са разположени в Близкия изток. Вашингтон обвинява Техеран за загадъчната атака срещу петролни танкери край бреговете на Обединените арабски емирства, докато подкрепените от Иран бунтовници в Йемен продължават да извършват координирани атаки срещу Саудитска Арабия. \r\nЗалозите, според анализаторите, не биха могли да бъдат по-високи. \r\n„Отиването в Иран не решава никакъв проблем\", подчерта Казуо Такахаши, професор по международна политика и експерт по Близкия изток. „Той ще трябва да помогне за отварянето на диалог между САЩ и Иран и това може да бъде голям риск\". \r\nЯдрената сделка с Иран, договорена през 2015 г. с Китай, Русия, Франция, Германия, Обединеното кралство и САЩ, предвижда Техеран да ограничи обогатяването на уран срещу премахване на осакатяващите икономиката й западни санкции. Западните сили се опасяват, че атомната програма на Иран може да й позволи да изгради ядрени оръжия, въпреки че Иран отдавна настоява, че тя е за мирни цели. Тереза Герова", "date": "2019.06.12", "title": "The Asahi Shimbun: Шиндзо Абе се опитва да отслаби напрежението между САЩ и Иран с посещение в Техеран"}
{"url": "http://www.focus-news.net/news/2019/06/12/2669058/bloomberg-za-edno-neshto-rusiya-i-zapadat-sa-edinodushni-nikoy-ne-iska-moldova-da-se-prevarne-v-evropeyskata-versiya-na-venetsuela.html", "text": "Агенция  Bloomberg  публикува коментар на Леонид Бершидски по повод ситуацията в Молдова. Авторът е редактор на руския вестник „Ведомости” и основател на сайта Slon.ru. ИА „Фокус“ представя превод на материала без съкращения и редакторска намеса. \r\nЕвропа вече има своя собствена Венецуела: най-бедната или втората най-бедна нация, в зависимост от това как броите, има две правителства. Основната разлика в ситуацията: Русия и Западът имат еднакви предпочитания, защото алтернативата е по-лоша – управление на олигарх, който ще действа само за себе си. \r\nПрез февруари Молдова, страна с население от 3,5 милиона, сгушена между Украйна и Румъния, проведе неубедителни парламентарни избори. Три партии - проруската Социалистическа партия, проевропейският съюз АКУМ и Демократическата партия, водена от олигарха Владимир Плахотнюк – получиха по над 20% от гласовете. Коалиционните разговори обещаваха да бъдат трудни: нито една от другите две политически сили не искаше да работи с Плахотнюк. Докато коалиционните преговори продължиха, Демократическата партия на Павел Филип продължи да води правителството, точно както беше преди изборите. \r\nНа 8 юни бившият изпълнителен директор на Световната банка Мая Санду, съпредседател на АКУМ, обяви създаването на коалиция със социалистите. Конституционният съд на Молдова, пълен с лоялни на Плахотнюк членове, веднага постанови, че коалицията на Санду е противоконституционна, тъй като тя е сформирана повече от 90 дни след изборите. На 9 юни органът свали и президента на Молдова, социалистът Игор Додон, и предаде правомощията му на Филип, който незабавно насрочи нови избори за септември. \r\nИ двете молдавски правителства отказват да напуснат (също както и Додон, който бе избран за народ) и и двамата издават заповеди - почти като във Венецуела, където президентът Никола Мадуро (подкрепян от Русия) и неговият опонент Хуан Гуайдо (признат от САЩ и други западни нации), са в цайтнот. В Молдова обаче руските и западните интереси изглежда се припокриват - може би за първи път след присъединяването на Крим към страната през 2014 г. \r\nРусия призна правителството на Санду на 10 юни. Въпреки че повечето от важните министерски постове отидоха в ръцете на политиците от АКУМ, присъствието на социалистите прави кабинета приемлив за Кремъл. Официалната Москва няма илюзии за възстановяване на пълното си влияние от съветската епоха в Молдова, страна, в която Румъния е разпространила около един милион паспорти, което позволява на молдовците да се интегрират в ЕС преди тяхната страна да стане пълноправен член. Русия, обаче, има интерес да поддържа здрави отношения с постсъветската държава, като същевременно запазва контрола върху непризнатия отцепник на Молдова в Приднестровието, рускоговорящ анклав, където 1500 руски войници са разположени  в буферната зона, каквато Кремъл обича да поддържа близо до руските граници. \r\nВъв вторник руският вицепремиер Дмитрий Козак, отговарящ за отношенията с Молдова, заяви, че Плахотнюк е предложил да преориентира страната си към Русия и да я превърне във федерация, като Приднестровието запази връзките си с Москва. Но Плахотнюк, който по-рано се придържаше към тежка антируска линия, не може да спечели доверието на Москва. Участието на социалистите в правителството осигурява по-силна гаранция за Русия, отколкото празните думи. \r\nГермания, Франция, Великобритания, Полша и Швеция подкрепиха молдовския парламент, който застана зад правителството на Санду. Антикорупционната партия на Санду е най-добрият шанс на страната да постигне напредък. Страната не може да постигне нищо, когато Плахотнюк ефективно притежава всичко в нея, от четири от пет национални телевизии до Конституционния съд. В края на миналата година Европейският парламент дори прие резолюция, с която Молдова се обявява „държава, завладяна от олигархични интереси\". \r\nСАЩ също подкрепиха молдовския парламент. \r\nСливането на руските и европейските интереси, подкрепено от САЩ, е почти невероятно в настоящия геополитически климат. Това показва, че Русия не трябва да бъде възприемана на противник на Запада и износител на корупция, който се занимава с хаос и разпад в съседните страни. Макар че скритите й мотиви изрично не са същите като тези на западните страни, тя също се интересува от стабилността в държавите, които са нейни непосредствени съседи - и като се увери, че политическите сили, които са съпричастни към нея, имат известна роля в управлението на региона. \r\nПодобно на Плахотнюк, парламентът иска предсрочни избори - но по различни правила. Той гласува за отмяна на реформата на Изборния кодекс, подкрепена от Плахотнюк, при която мнозинството от депутатите се избират по райони, а не по партийни списъци. Подобна промяна щеше да бъде смъртоносна за влиянието на Демократическата партия. Ако устойчивият международен натиск помогне на Санду и на парламента да надделяят, АКУМ и социалистите вероятно ще се окажат най-големите сили и ще трябва да работят за солидна коалиция, която да задържи западната помощ за Молдова за изграждането на по-силни институции, а Русия - достатъчно щастлива, за да не се меси. Един успешен опит от този вид в крайна сметка може да се използва за разрешаване на конфликта в Украйна, без да се позволи на Киев да се отклони от европейския си път. \r\nЗасега обаче е важно да се предотврати насилието. Русия и Западът трябва да обединят усилията си, за да принудят Плахотнюк да се оттегли. Европа наистина не се нуждае от собствена Венецуела. Тереза Герова", "date": "2019.06.12", "title": "Bloomberg: За едно нещо Русия и Западът са единодушни – никой не иска Молдова да се превърне в европейската версия на Венецуела"}
{"url": "http://www.focus-news.net/news/2019/06/12/2669088/za-ratifikatsiya-e-predlozheno-sporazumenie-za-satrudnichestvo-mezhdu-ministerstvoto-na-turizma-i-svetovnata-organizatsiya-po-turizam.html", "text": "Правителството предлага на Народното събрание да ратифицира Споразумението за сътрудничество между Министерството на туризма на Република България и Световната организация по туризъм (COT) към ООН за провеждането на втори „Международен конгрес на световните цивилизации и историческите маршрути на COT“. Форумът бе проведен в периода 14 до 16 ноември 2018 г. в София. Това съобщиха от  правителствената информационна служба . Вторият „Международен конгрес на световните цивилизации и историческите маршрути“ разгледа възможните начини, по които биха могли да се възобновят традициите, свързани с древните цивилизации и туризма. Конгресът анализира ролята на туризма и античните маршрути в създаването на нови социално-икономически възможности за развитие на местно ниво, насърчавайки материалното и нематериалното древно наследство. Събитието бе разделено на 3 части - среща на министрите на туризма, конгресна част и техническо посещение. \r\nКато събитие на Световната организация по туризъм към ООН за 2018 г. на конгреса бяха поканени всички министри, отговорни за туризма от 158-те страни членки на COT. Провеждането на събитие от подобен ранг в страната способства за изграждането на положителен имидж на България на международно ниво. Република България е член на COT от 1976 г. и зам.-председател на Регионална комисия „Европа“ на организацията за периода 2018-2019 г.", "date": "2019.06.12", "title": "За ратификация е предложено споразумение за сътрудничество между Министерството на туризма и Световната организация по туризъм"}
{"url": "http://www.focus-news.net/news/2019/06/12/2669070/reuters-vashington-izprati-pismo-na-ankara-za-f-35-turtsite-go-opredeliha-kato-v-razrez-s-duha-na-aliansa.html", "text": "Изпълняващият длъжността министър на отбраната на САЩ Патрик Шанахън изпрати писмо до турския си колега Хулуси Акар, в което очерта как Анкара ще бъде изтеглена от програмата за изтребители F-35, ако не промени плановете си за закупуване на руската система за противоракетна отбрана С-400, предава  Reuters . \r\nЕзикът, използван в писмото, не отговаря на духа на Алианса, предупреди турският министър на отбраната, коментирайки последния ход на Вашингтон по въпроса.  \r\nАкар, цитиран от Министерството на отбраната в изявление, уверява, че Турция подготвя отговор на писмото и че то бъде изпратена в САЩ в близките дни. Очаква се в четвъртък той да проведе телефонен разговор с американския си колега. Тереза Герова", "date": "2019.06.12", "title": "Reuters: Вашингтон изпрати писмо на Анкара за F-35, турците го определиха като в разрез с духа на Алианса"}
{"url": "http://www.focus-news.net/news/2019/06/12/2669090/pregled-na-mezhdunarodnite-novini-do-1300-chasa-agentsiya-fokus.html", "text": "Италианското правителство прие постановление, който криминализира спасяването на мигранти в Средиземно море. В бъдеще капитаните, собствениците и операторите на частни кораби, които „влизат в италиански води без разрешение“, са изправени пред налагането на глоби до 50 000 евро. Съответното предложение, одобрено от Министерския съвет, дойде от министъра на вътрешните работи Матео Салвини, пояснява германският национален ежедневник  Die Zeit . \r\nВъпреки че спасителните кораби не са изрично упоменати в постановлението, прието от кабинета, те ще бъдат засегнати от регламента. Корабите, които многократно нарушават постановлението, ще бъдат конфискувани. Предложението трябва да получи одобрението на парламента, в който коалицията на „Лигата“ и Движение „Пет звезди“ имат мнозинство. \r\nНаскоро Салвини забрани на германската организация за помощ Sea-Watch да оперира в Италия. Капитанът все пак навлезе в италиански води. Той се разследва за подпомагане и подбуждане към незаконната имиграция. \r\n***  Вицепремиерът на Косово Енвер Ходжай заяви, че споразумението със Сърбия трябва да бъде постигнато тази година или най-късно до пролетта на следващата, предава прищинският телевизионен канал  Klan Kosova . \r\n„Въз основа на срещите, които имах през последните няколко седмици, без да навлизам в много подробности, диалогът между Косово и Сърбия се очаква да приключи до края на 2019 г. или през март 2020 г. със споразумение за взаимно признаване“, увери Ходжай. \r\n„Диалогът между Косово и Сърбия няма много общо с това, което Сърбия може да спечели. Диалогът е за държавното изграждане на Косово, за издигане на флага на Косово в ООН - не искаме да чакаме още десет години“, подчерта косовският вицепремиер.  \r\n„Според мен „По-добре късно, отколкото никога“ не е адекватна поговорка за нас. Ако успеем да се присъедините към ООН през 2030 г., не знам в какво състояние ще организацията тогава, какъв ще бъде международният ред“, отбелязва Ходжай. \r\n***  Министър-председателят на Косово Рамуш Харадинай поиска рамково споразумение за срещата на върха в Париж, на която Прищина и Белград ще направят опит за възстановяване на диалога, предава  RTK . \r\nСъгласно думите му, митата за внос на сръбски стоки не е пречка за диалога, а липсата на готовността на Белград за взаимно признаване пречи на процеса. \r\n„Митата никога не са били пречка. Поискахме и рамково споразумение, което включва  свобода на движение. Тяхната липса на готовност за взаимно признаване е проблемът, а не тарифата”, цитира медията думите на косовския премиер. \r\nЗапитан за предстоящата среща на върха в Париж, Харадинай заяви, че преди провеждането й трябва да е ясно какво ще съдържа възможно споразумение между Косово и Сърбия, или поне неговата рамка. \r\n„Ако диалогът продължи през есента, се нуждаем от рамково споразумение, за да знаем какво ще включва диалогът.  Няма смисъл да се води такъв, без да се познават елементите му. Не можем да обсъждаме границите със Сърбия, имаме международно споразумение”, добави Харадинай. \r\n***  Испанското правителство даде зелена светлина на САЩ да засилят военното си присъствие в страната във военноморската база „Рота“ край Кадис без преразглеждане на двустранното споразумение за отбрана, каквато бе практиката досега, съобщава националният ежедневник  El Pais . \r\nПравителствените източници признават, че заради сегашната политическа среда и сложността около възможна промяна на договора, регулираща присъствието на американски войски в Испания, препоръчват да се пренебрегне тази процедура и да се ограничи до обикновена нотификация. \r\nПо данни на редакцията, САЩ планират да изпратят хеликоптерна ударна ескадрила на морската пехота. Четирите разрушители с бойна система Aegis, които са разположени в базата „Рота“, ще бъдат заменени между началото на 2020 г. и пролетта на 2022 година. Военни източници обясниха, че тези четири кораба ( USS Carney, USS Donald Cook, USS Porter и USS Ross ), построени в края на миналия век и дислоцирани в Испания между 2014 и 2015 г., ще бъдат заменени от други от същия клас на Arleigh Burke, но по-модерни.  \r\nВ изявлението на базираното в Неапол командване на VI флот се посочва, че „освен това военноморските сили на САЩ възнамеряват да прехвърлят ескадрила от военноморски хеликоптери в подкрепа на разрушителите, което ще увеличи възможностите на тези кораби\". Военни източници посочиха, че ще бъдат изпратени до шест хеликоптера (един на кораб плюс два резервни) Sikorsky SH-60 Seahawk. \r\nВъпросът е, че пристигането на хеликоптери ще означава разполагане в „Рота“ на отряд от около 30 войници, включително пилоти и механици, което не е предвидено в споразумението. Договорът с Вашингтон включва в приложенията си подробен списък на разрешените единици във всяка база. Таванът е от 4 250 военни и 1000 американски цивилни (не трябва да бъдат надвишавани), разпределени в 12 единици, включително четирите кораба, до 36 самолета, и различни услуги за поддръжка, като например комуникационна станция, охранителна фирма и служители в администрацията. \r\nВъпреки че настоящото споразумение датира от 1988 г. и е остаряло в много аспекти, испанските правителства са се отказали от сериозна ревизия и въвеждат промени, когато Вашингтон поиска укрепване на военно присъствие. Това се случи през 2002 г., когато в Испания беше регулирано присъствието на информационните служби на флота и военновъздушните сили; и през 2012 г., когато бе разрешено разполагането на четирите разрушителя с 1200 членове на екипажа. \r\n***  На фона на напрежението в Източното Средиземноморие заради сондажните операция на Турция в Изключителната икономическа зона (ИИЗ) на Кипър, посланикът на САЩ в Гърция Джефри Пайт отново потвърди ангажимента на Вашингтон съюза с Атина, съобщава електронното издание на вестник  Kathimerini . \r\nНа въпрос, зададен в рамките на събитие, проведено от мозъчния тръст на Атлантическия съвет във Вашингтон, дали САЩ ще бъдат готови да предприемат превантивни действия за предотвратяване на криза в Егейско море или в Източното Средиземноморие, Пайт заяви, че Америка остава твърдо ангажирана със своя съюз с Гърция. \r\nДипломатът припомни, че ширината и дълбочината на военното сътрудничество между двата съюзника в НАТО са потвърдени миналата седмица по време на разговорите между гръцкия министър на отбраната Евангелос Апостолакис с високопоставени представители на Вашингтон. \r\n„Гърция е стълб на стабилността и има уникалната способност да събира съседите заедно, като действа като мост на сътрудничество в региона\", подчерта Пайт, добавяйки, че Гърция и САЩ споделят интереса си да поддържа Турция привързана към западните институции. \r\n***  Противовъздушната отбрана на Сирия е свалила серия израелски ракети, изстреляни към южната част на страната в ранните часове на деня, предава  AFP , като се позовава на официалната агенция на близкоизточната страна -  SANA . \r\nАтаката е започнала около 2:00 часа местно време в близост до Голанските възвишения. По данни на сирийската агенция в резултат на обстрела няма жертви или пострадали. Не се привеждат данни за материални щети. \r\n***  Вицепредседателят на Християндемократическия съюз (ХДС) Армин Лашет увери, че дебатът за кандидата на Съюза (ХДС/ХСС) за канцлерския пост е затворен, съобщава германският национален ежедневник  Die Frankfurter Allgemeine Zeitung . \r\n„Преди следващите федерални избори ХДС и ХСС ще се споразумеят за кандидат на канцлер. Анегрет Крамп-Каребауер предложи ХДС да разгледа този въпрос на партийна конференция в края на 2020 г. Така че трябва да решаваме въпросите, когато им дойде времето, а не преди това“, заяви министър-председателят на Северен Рейн-Вестфалия. \r\nНа въпрос дали председателят на ХДС има първостепенно право на кандидатурата, Лашет отговори: „Съвсем ясно е, че Анегрет Крамп-Каребауер естествено ще ръководи този процес и ще направи предложение. Независимо от това, сега се опитвам да сложа край на дебата за кандидатурата“.  \r\nЛидерът на фракциите на Съюза Ралф Бринкхаус (ХДС) по-рано бе посочил Анегрет Крамп-Каребауер като най-вероятен претендент- и по този начин предизвика разгорещени дискусии. \r\n***", "date": "2019.06.12", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/12/2669089/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.12", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/12/2669091/premierat-boyko-borisov-nablyudava-voenni-demonstratsii-na-poligona-novo-selo.html", "text": "Контраатака за възстановяване целостта на отбраната и операция по прочистване на населен пункт демонстрираха на полигон \"Ново село\" край Сливен участниците в тактическото учение с бойни стрелби \"Strike back 2019\", предаде репортер на  Радио \"Фокус\" - Сливен . Наблюдаващи демонстрациите са премиерът Бойко Борисов, министърът на отбраната Красимир Каракачанов, началникът на отбраната генерал Андрей Боцев. Представено бе и занятие по огнева подготовка с бойна техника от състава на многонационалния батальон. В тактическото  учение с бойни стрелби на учебен полигон „Ново село“ участват над 800 военнослужещи от въоръжените сили на България, Албания, Гърция, Северна Македония и САЩ. В тактическото  учение с бойни стрелби на учебен полигон „Ново село“ участват над 800 военнослужещи от въоръжените сили на България, Албания, Гърция, Северна Македония и САЩ. \r\nЛюдмила ЙОРГОВА", "date": "2019.06.12", "title": "Премиерът Бойко Борисов наблюдава военни демонстрации на полигона \"Ново село\""}
{"url": "http://www.focus-news.net/news/2019/06/12/2669092/tass-tokaev-vstapi-v-dlazhnost-kato-prezident-na-kazahstan.html", "text": "На тържествена церемония в Двореца на независимостта в столицата на Казахстан Нурсултан новоизбраният президент на страната Касим-Жомарт Токаев положи клетва, предава руската информационна агенция  ТАСС . На проведените в неделя извънредни президентски избори в Казахстан, на които за първи път не участва първият президент на страната Назарбаев, от седемте кандидати за поста със 70,96 % от гласовете победи действащият президент на страната Касим-Жомарт Токаев. \r\nСлед произнасяне на клетвените слова, изслушването на националния химн и артилерийските салюти председателят на ЦИК Берик Имашев тържествено  връчи удостоверението за президент на Казахстан на Токаев. В залата с гости присъстваha първият президент на страната Нурсултан Назарбаев, депутати от парламента, членове на Конституционния съвет, съдии от Върховния съд, членове на превителството. \r\nВ своята встъпителна реч Токаев отбелязва, че Казахстан ще продължи да води балансирана и многостранна външна политика: „Казахстан завоюва голям световен авторитет и се утвърди като миролюбива и открита страна, като надежден и отговорен партньор в международните отношения. Ще продължим да водим конструктивен, балансиран и разностранен политически курс. Твърдо ще провеждаме и ще отстояваме националните интереси на световната сцена“, увери новият президент. Той подчерта, че външнополитическата дейност на държавата ще „допринесе конкретни ползи за страната, за националния бизнес, за всеки гражданин“. \r\nПо отношение на вътрешната политика Токаев заяви, че като държавен глава ще съсредоточи усилията към решаване на социалните проблеми, за развитие на предприемачеството и осигуряване единството на обществото. Той подчерта, че властта на всички нива е длъжна да се отчита пред гражданите, да работи, а не само да обещава. „Нашата формула на държавна власт ще бъде – силен президент, влиятелен и дееспособен парламент, отчетно пред народа правителство“.  \r\nСпоред думите му, са нужни нови подходи и решения и такива скоро ще бъдат обявени. По-специално Токаев планира да се заеме с решаването на острите социални проблеми. Правителството подготвя мерки за постигане на съществени резултати в тази сфера. „Ще поддържам казахската предприемчивост, ще привличам и защитавам инвестициите, ще стимулирам деловата активност и създаването на средна класа. Целта ми е да осигуря единството на обществото и да защитавам правата на всеки гражданин. И най-главното, винаги и навсякъде ще отстоявам националните интереси на Казахстан“, заяви Токаев. Правителството на страната ще представи до 1 септември пакет от реформи за изкореняване на корупцията. В тази връзка през август ще се проведе първото заседание на новосъздадения Съвет за обществено доверие, който ще включва различни представители на обществото и младежи. \r\nСъществен проблем представлява състоянието на пътищата в страната, чието подобряване е една от основните задачи на правителството според Токаев. Друга цел пред новото ръководство е развитието на високите технологии. Цифровизацията трябва да обхване всички сфери на обществения живот – от услугите до създаването на нови отрасли в икономиката. \r\nНовият президент специално подчерта ролята на първия президент на републиката Нурсултан Назарбаев за укрепването на държавността в страната, за световното признание на Казахстан.", "date": "2019.06.12", "title": "ТАСС: Токаев встъпи в длъжност като президент на Казахстан"}
{"url": "http://www.focus-news.net/news/2019/06/12/2669080/iskren-veselinov-vmro-shte-podkrepim-predlozhenieto-za-partiynite-subsidii-na-parvo-chetene-parite-mogat-da-badat-redutsirani-vaprosat-e-s-kolko-i-na-kakva-tsena.html", "text": "Ще подкрепим предложението на ГЕРБ за намаляване на партийните субсидии на първо четене – парите могат да бъдат редуцирани, въпросът е с колко и на каква цена. Това каза народният представител от  ПГ на „Обединени патриоти“ и заместник-предсeдател на ВМРО Искрен Веселинов по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас, предаде репортер на  Агенция „Фокус“ . Веселинов посочи, че ВМРО ще подкрепи законопроекта на първо четене, защото от партията смятат, че субсидията трябва да бъде намалена. Депутатът отчете, че ВМРО ще направи своите предложения между двете четения.  „Намираме се във финала на един сюжет, който започна преди около 10-ина дни с темата за наддадените субсидии. Всеки от участниците в тази пиеса даде своя принос за разгаряне на популистката вълна“, каза още депутатът.  „Чух 0 лв., наддаването продължи с конфискуване на субсидиите. Сега трябва да предложим Законът за политическите партии да бъде заменен със Закона за обществените поръчки“, каза още Веселинов. Според него трябва да се излезе от дебата, в който се обвиняват и се опитват да си прехвърлят вина един на друг. „Нашето мнение във ВМРО е, партиите вземат повече пари, отколкото трябва да вземат. Факт е, че не всички партии могат да си изхарчат парите доказва тезата, че тези пари могат да бъдат редуцирани и намалени. Въпросът е с колко и на каква цена“, допълни още Веселинов. Според него 1 лв. е недостатъчен за всяка от партиите. „Кой ще финансира партиите? Отговорното поведение изисква този отговор да бъде даден със самия законопроект. Чуваме, че дебатът ще се случи между първо и второ четене и с удоволствие ще участваме в него“, коментира още Веселинов.  \r\nденица КИТАНОВА", "date": "2019.06.12", "title": "Искрен Веселинов, ВМРО: Ще подкрепим предложението за партийните субсидии на първо четене – парите могат да бъдат редуцирани, въпросът е с колко и на каква цена"}
{"url": "http://www.focus-news.net/news/2019/06/12/2669087/obshtina-smolyan-poluchava-darzhaven-imot-za-predostavyane-na-bezplatni-obrazovatelni-uslugi.html", "text": "Министерският съвет обяви имот - публична държавна собственост за частна държавна собственост и го предостави на община Смолян. Това съобщиха от  правителствената информационна служба . Имотът представлява терен с площ 5 016 кв. м и сграда в него. Досега е бил управляван от Министерството на образованието и науката за нуждите на Професионалната гимназия по техника и технологии „Христо Ботев” в Смолян, но е с отпаднала необходимост. \r\nВ зданието общината ще предоставя образователни услуги на децата и учениците в община Смолян чрез провеждане на занимания за развитие на интересите и компетентностите в областта на науките, технологиите, изкуствата и спорта, глобалното, гражданското и здравното образование, както и за придобиване на умения за лидерство.", "date": "2019.06.12", "title": "Община Смолян получава държавен имот за предоставяне на безплатни образователни услуги"}
{"url": "http://www.focus-news.net/news/2019/06/12/2669093/kyustendil-sedem-paralelki-v-dualna-forma-na-obuchenie-sa-razkriti-v-uchilishtata-ot-oblastta.html", "text": "Седем паралелки в дуална форма на обучение са разкрити в училищата от областта. Това съобщиха за  Радио „Фокус” – Кюстендил  от Регионално управление на образованието – Кюстендил. Те са по професии, които са търсени на пазара на труда и заявени от работодатели. Професионалната техническа гимназия „Джон Атанасов” предлага 1 паралелка с 2 професии: професия „Машинен техник” със специалност „Машини и системи с цифрово-програмно управление” за придобиване на трета степен професионална квалификация – 0.5 паралелка; професия „Строител-монтажник” със специалност „Изолация в строителството” за придобиване на втора степен професионална квалификация – 0.5 паралелка.  \r\nВтората паралелка с дуална форма на обучение в ПТГ „Джон Атанасов” е по професия „Монтьор на енергийни съоръжения” със специалност „Газова техника” за придобиване на втора степен професионална квалификация. Дуална форма на обучение в една паралелка е утвърдена в план-приемът за новата учебна година и в ПГ по лека промишленост. Тя е по професия „Моделиер-технолог на облекло” със специалност „Конструиране, моделиране и технология на облекло от текстил” за придобиване на трета степен професионална квалификация. В ПГ „Акад. С. П. Корольов – Дупница ще има прием за професията „Машинен техник“ в специалността „Машини и съоръжения за техническата и хранително-вкусовата промишленост“. Другата професия е „Оператор в производството на облекло“ в специалност „Производство на облекло от текстил“ в ПГ по облекло и стопанско управление. Дуално обучение се предлага още по професията „Лаборант“ в специалност „Технологичен и микробиологичен контрол в химични производства“ в ПГ по хранително-вкусови и химични технологии, както и по професията „Техник по транспортна техника“ в специалността „Автотранспортна техника“ в ПГ по автотранспорт. \r\nВенцеслав ИЛЧЕВ", "date": "2019.06.12", "title": "Кюстендил: Седем паралелки в дуална форма на обучение са разкрити в училищата от областта"}
{"url": "http://www.focus-news.net/news/2019/06/12/2669097/balgariya-i-azerbaydzhan-shte-si-satrudnichat-v-sferata-na-razvitie-na-malkite-i-sredni-predpriyatiya.html", "text": "Правителството одобри проект на Меморандум за разбирателство между българската Изпълнителна агенция за насърчаване на малките и средните предприятия и Агенция за развитие на малкия и среден бизнес на Азербайджан. Това съобщиха от  правителствената информационна служба . В Меморандума се предвижда двете агенции да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Азербайджан. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. \r\nБългарската и азербайджанската страна ще си сътрудничат при организиране на промоционални прояви в услуга на малките и средните предприятия, като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.", "date": "2019.06.12", "title": "България и Азербайджан ще си сътрудничат в сферата на развитие на малките и средни предприятия"}
{"url": "http://www.focus-news.net/news/2019/06/12/2669094/promeni-v-dogovora-za-sotsialna-sigurnost-mezhdu-balgariya-i-rusiya-osiguryavat-poveche-prava-za-grazhdanite.html", "text": "Правителството предлага на Народното събрание да ратифицира Протокола за изменение на Договора за социалната сигурност между България и Русия. Документът беше подписан на 4 март 2019 г. в София и ще влезе в сила на 30-я ден, следващ размяната на ратификационните документи. Това съобщиха от  правителствената информационна служба . С влизането в сила на промените се запазва възможността за придобиване на социални права от гражданите, работили или живели на територията на двете страни. Същевременно се разрешават възникнали практически проблеми от досегашното приложение на договора. С направените изменения се предвижда възможност при преценка на правото на пенсия да се зачита осигурителен стаж, придобит в трети страни, с които държавата, която отпуска пенсията, има сключен международен договор, при условие, че тези периоди не съвпадат по време на придобиване. По този начин се разширява закрилата за осигурените лица и се дава възможност те да придобиват право на пенсия, в случаите на недостигащ осигурителен стаж.", "date": "2019.06.12", "title": "Промени в Договора за социална сигурност между България и Русия осигуряват повече права за гражданите"}
{"url": "http://www.focus-news.net/news/2019/06/12/2669098/pazardzhik-dvama-mazhe-sa-zadarzhani-za-palezh-na-zhilishte-v-grada.html", "text": "Двама души, извършили палеж на жилище, са задържани от служители на сектор „Криминална полиция“ при РУ - Пазарджик. Това съобщиха от  ОДМВР . Случката се разиграла в края на месец май, когато неизвестни залели входна врата на апартамент в Пазарджик със запалителна течност. Секунди по-късно я запалили и избягали. Жилището било обитавано от 40-годишна жена от областния град. На мястото бил извършен оглед, а с разплитането на случая се заели криминалистите от РУ - Пазарджик. След близо двуседмична работа те установили, че автори на палежа са велинградчаните А.К.- 33г. и М.А.- 28г. Спряло двамата се води полицейско производство.", "date": "2019.06.12", "title": "Пазарджик: Двама мъже са задържани за палеж на жилище в града"}
{"url": "http://www.focus-news.net/news/2019/06/12/2669096/uchenitsi-ot-sofiyskite-klubove-mladi-vazrozhdentsi-gostuvaha-na-vitseprezidenta-iliyana-yotova.html", "text": "За мен е изключителна чест да бъда домакин на високи гости като вас – младите български възрожденци. Това съобщиха от  прессекретариата на държавния глава . Възрожденците не са само в миналото, има ги днес, ще ги има и в бъдеще – с тези думи вицепрезидентът Илияна Йотова посрещна в президентската институция ученици от софийските клубове „Млади възрожденци“.  \r\nВицепрезидентът благодари на Общобългарския комитет „Васил Левски“ и на всички учители, които с всеотдайност възпитават в българските деца родова памет, общобългарски и общочовешки ценности, учат ги на любов към род и родина. „Зная колко е трудно днес да привлечете и задържите интереса на децата, да ги откъснете от телефона и таблета“, подчерта Илияна Йотова.  \r\n„Скъпи деца, помнете, че сте наследници на славни герои. Бъдете горди със своята родина България – държава с над 13-вековна история, съхранила и разпространила славянската писменост и култура“, заяви вицепрезидентът.  \r\nПредседателят на Общобългарския комитет „Васил Левски“ Васил Василев изказа благодарности на вицепрезидента Йотова за подкрепата за развитието на инициативата „Млади възрожденци“. „Патронажът ви се превърна в мощен стимул за развитието на клубовете и броят на децата в тях вече надхвърля 5000 в цялата страна“, изтъкна Васил Василев.", "date": "2019.06.12", "title": "Ученици от софийските клубове „Млади възрожденци“ гостуваха на вицепрезидента Илияна Йотова"}
{"url": "http://www.focus-news.net/news/2019/06/12/2669099/bars-ad-shte-prouchva-stroitelni-materiali-v-plosht-karmelika.html", "text": "„Барс“ АД ще проучва строителни материали в площ „Кармелика“, разположена в землището на с. Веселиново, област Шумен. Това е регламентирано в решение на Министерския съвет, взето на днешното му заседание, съобщиха от  правителствената информационна служба . Разрешението за проучване се предоставя за срок от една година. През този период „Барс“ АД ще вложи минимум 19 хил. лв. в проучвателните дейности.", "date": "2019.06.12", "title": "„Барс“ АД ще проучва строителни материали в площ „Кармелика“"}
{"url": "http://www.focus-news.net/news/2019/06/12/2669084/na-parvo-chetene-deputatite-namaliha-partiynata-subsidiya-ot-11-lv-na-1-lv-za-poluchen-deystvitelen-glas.html", "text": "Парламентът прие промени в Закона за държавния бюджет за 2019 г. на първо четене, предаде репортер на  Агенция „Фокус“ . Измененията са внесени от Министерски съвет и „за“ тях гласуваха 117  народни представители, „против“ бяха 90. Съгласно текстовете за периода от 1 януари до 30 юни 2019 г. размерът на държавната субсидия ще е 11 лв. за получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. В законопроекта е регламентирано измененията да влязат в сила от 1 юли 2019 г.  Агенция „Фокус“  припомня: На 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. Новината обяви премиерът Бойко Борисов в Народното събрание след среща с членовете на ПГ на ГЕРБ. „Много се наслушахме на популизъм. Ще стане накрая като в Чехия и в много страни милиардерите да са и премиери - няма да мине много време и партиите ще станат собственост на бизнесмените. Но нали знаете, в една лудост, който се обяви срещу лудите, сам го обявяват него за луд“, мотивира той решението. Борисов заяви, че са му ясни игричките на останалите, които искат да се изкарат „хубавите“, но няма да търпи повече върху ГЕРБ да се упражнява, който и да било.  \r\nДеница КИТАНОВА", "date": "2019.06.12", "title": "На първо четене депутатите намалиха партийната субсидия от 11 лв. на 1 лв. за получен действителен глас"}
{"url": "http://www.focus-news.net/news/2019/06/12/2669100/sofiya-peneva-e-osvobodena-ot-komisiyata-po-prozrachnost-po-neyna-molba.html", "text": "Правителството освободи София Пенева като член на Комисията по прозрачност по Закона за лекарствените продукти в хуманната медицина. Пенева е отправила молба за освобождаване поради предстоящ продължителен отпуск за временна неработоспособност. Това съобщиха от  правителствената информационна служба . На мястото на София Пенева за член на Комисията по прозрачност е определена Веска Гергова, главен юрисконсулт в дирекция „Правни, административно-финансови дейности и управление на качеството“ на Изпълнителната агенция по лекарства. Веска Гергова е завършила Софийския университет „Св. Климент Охридски“, където придобива магистърска степен по специалност „Право“. Има магистърска степен по „Здравен мениджмънт“ към Медицински университет - София, факултет по обществено здраве, като е и зачислен докторант към катедра „Здравна политика и мениджмънт“. \r\nВеска Гергова е член на постоянно действащи комитети и комисии на европейско ниво в областта на лекарствената политика.", "date": "2019.06.12", "title": "София Пенева е освободена от Комисията по прозрачност по нейна молба"}
{"url": "http://www.focus-news.net/news/2019/06/12/2669102/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  ще си говорим за това, че в навечерието на 24 май – сдружение „Хора и традиции“ – село Брежани спечели проект за обредната култура от региона на малкото населено място. Интересното тук е, че проектното предложение на сдружението е било одобрено от Националният фонд „Култура“ сред стотици други. Повече за проекта „Обредна култура от региона на Брежани – наследство и съвременност“ ще ни разкаже Снежана Стоименова, зам.-председател на сдружение „Хора и традиции“. С нея ще си говорим и по други интересни теми, свързани с предстоящия 10 юбилеен Празник на Брежанския кестен и залесяването с кестенови насаждения в района на симитлийското село. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nОчакваме и вас, нашите слушатели, на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна, ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа, ако искате да бъдете „на фокус“ за всичко, актуално, което се случва в Симитли и малките населени места от общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.06.12", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/06/12/2669105/prez-2020-g-nyama-da-ima-novi-investitsionni-proekti-finansirani-chrez-darzhavni-zaemi-ili-chrez-izdavane-na-darzhavna-garantsiya.html", "text": "Министерският съвет взе решение в проекта на Закон за държавния бюджет на Република България за 2020 г. да не бъдат включвани нови инвестиционни проекти, които да бъдат финансирани с държавни заеми и/или с издаване на държавни гаранции. Това съобщиха от  правителствената информационна служба . Основанието за това е, че няма постъпили от ресорните министерства нови проектни предложения по реда на Наредбата за условията, на които трябва да отговарят инвестиционните проекти, финансирани с държавни заеми, и проектите, кандидатстващи за финансиране с държавна гаранция, и за реда за тяхното разглеждане. \r\nС това решение ще се осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2020-2022 г. \r\nПравителството реши и в проекта на Закона за държавния бюджет за следващата година да бъде предвидена възможност за издаване на държавна гаранция по споразумение между Международната банка за възстановяване и развитие и Фонда за гарантиране на влоговете в банките за осигуряване на достъп на Фонда до инструмент за условно финансиране в размер до 350 млн. eвро.", "date": "2019.06.12", "title": "През 2020 г. няма да има нови инвестиционни проекти, финансирани чрез държавни заеми или чрез издаване на държавна гаранция"}
{"url": "http://www.focus-news.net/news/2019/06/12/2669104/uvelichava-se-kapitalat-na-vodosnabdyavane-i-kanalizatsiya-eood-v-sofiya.html", "text": "Правителството прие увеличение на капитала на „Водоснабдяване и канализация“ ЕООД в София и одобри промени по бюджета на Министерството на регионалното развитие и благоустройството за 2019 г. във връзка с промяната на капитала на водното дружество. Това съобщиха от  правителствената информационна служба . Средствата ще се използват за разширяване на дейността и окрупняване на териториалния обхват на предоставяните от „Водоснабдяване и канализация“ ЕООД услуги в 22 общини от Област София, чрез присъединяване на Община Ботевград към обособената територия на действие на оператора.", "date": "2019.06.12", "title": "Увеличава се капиталът на „Водоснабдяване и канализация“ ЕООД в София"}
{"url": "http://www.focus-news.net/news/2019/06/12/2669103/gd-granichna-politsiya-intenziven-e-trafikat-na-izhod-na-gkpp-makaza.html", "text": "На българо-гръцката граница автомобилният трафик е интензивен на ГКПП „Маказа“ на изход към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. През граничните пунктове „Златоград“ и „Капитан Петко войвода“ преминаването се осъществява нормално и без проблеми. \r\nНели ГЕРГЬОВСКА", "date": "2019.06.12", "title": "ГД „Гранична полиция“: Интензивен е трафикът на изход на ГКПП „Маказа“"}
{"url": "http://www.focus-news.net/news/2019/06/12/2669106/varna-s-predstavyane-na-kniga-i-izlozhba-shte-badat-otbelyazani-130-godini-ot-sazdavaneto-na-lovno-ribarsko-druzhestvo-varnenski-sokol.html", "text": "С представяне на документална изложба и книга днес във Варна ще бъде отбелязана 130-тата годишнина от основаването на Ловно-рибарското дружество „Варненски сокол“. Събитията са част от богатата програма на организацията по повод празника, съобщи за  Радио „Фокус“ – Варна  настоящият председател Колю Панайотов. От 17.30 часа днес във фоайето на Регионалната библиотека „Пенчо Славейков” ще бъде открита изложба Ловно-рибарско дружество „Варненски сокол” (1889- 2019). Тя представя в 10 постера историята и знакови събития от живота на дружеството – снимки, ръкописи, писма, награди. Специално внимание е отделено и на новото издание, посветено на годишнината – „130 години Ловно-рибарско дружество – Варна“, с автор  Борислав Дряновски. От  днес до края на месеца в библиотеката могат да бъдат видени изложбените пана и подбрани интересни заглавия – устав и правилник на дружеството книги, периодични издания и снимки свързани с личности и прояви изградили традициите на варненското ловно-рибарско дружество, истории на дружества от цялата страна. „Моето желание, като поех дружеството, беше да има такава книга. Организацията заслужава да има такъв знак за събитията от преди 130 години. Борислав Дряновски и екипът на издателството започнаха това дело с голяма загриженост. Спазиха срока за представянето на книгата. Намериха сили и време, не жалеха труда си и всичко се получи така, както го искаше ловната гилдия от 2000 членове от 38 дружинки“, обясни Колю Панайотов. Сред учредителите на дружеството, през 1889 година, са тогавашният председател на Окръжния съд Александър Дякович и синът на Петко Славейков – Христо Славейков, както и видни варненски търговци, общественици, лекари, юристи и журналисти. Програмата за отбелязване на годишнината ще продължи в събота, когато от 10.30 часа от площад „Независимост“ ловци от града и областта ще преминат в тържествен марш до паметниците на Христо Ботев и Васил Левски в Морската градина. \r\nДиана СТОЕВА", "date": "2019.06.12", "title": "Варна: С представяне на книга и изложба ще бъдат отбелязани 130 години от създаването на Ловно-рибарско дружество „Варненски сокол“"}
{"url": "http://www.focus-news.net/news/2019/06/12/2669095/tehran-times-yaponiya-se-stremi-kam-rolya-za-mira-v-blizkiya-iztok.html", "text": "Министър-председателят на Япония Шиндзо Абе призна, че страната му се стреми към роля за постигането на мир в Близкия изток. В рамките на посещението си в Техеран той ще действа като посредник между Иран и САЩ – инициатива с висок залог, коментират в редакцията на англоезичното издание  Tehran Times . \r\n„За да отслабим напрежението, бих искал да имам искрена размяна на мнения\", увери Абе, на когото предстоят срещи с иранския президент Хасан Рухани и аятолах Али Хаменей. \r\n„Ситуацията (в Близкия изток) привлича вниманието на международната общност, а Япония иска да изиграе някаква роля, доколкото може“, подчерта Абе преди отпътуването си за Техеран.  Тереза Герова", "date": "2019.06.12", "title": "Tehran Times: Япония се стреми към роля за мира в Близкия изток"}
{"url": "http://www.focus-news.net/news/2019/06/12/2669107/plovdiv-proektna-ideya-za-izgrazhdane-na-74-sotsialni-zhilishta-be-predstavena-na-informatsionno-sabitie-v-grada.html", "text": "74 социални жилища ще бъдат изградени в Пловдив, ако бъде одобрена идеята за включване на обект „Изграждане на социални жилища“ в списъка с индикативни операции от Инвестиционната програма „Изпълнение на Интегрирани планове за градско възстановяване и развитие“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014 – 2020. Това съобщиха за  Радио „Фокус“ – Пловдив  от Общината след проведено информационно събитие по темата. \r\nЗаместник-кметът по спорт, младежки дейности и социална политика Георги Титюков разясни целите на проектното предложение, сред които подкрепа за осигуряване на съвременни социални жилища за настаняване на уязвими групи от населението и други групи в неравностойно положение чрез строителство на социални жилища, в които да бъдат настанени представители на целевата група и рехабилитация на прилежащите пространства. Стана ясно, че интервенциите по ОПРР трябва задължително да се допълват от дейности за осигуряване на образование, заетост, здравеопазване, социално приобщаване на целевата група. \r\nЦелевата група по проекта ще включва бездомни хора и/или такива, живеещи в много лоши битови условия – лица, които нямат собствено жилище и не притежават движима или недвижима собственост и/или идеални части от нея, която може да бъде източник на доходи, както и не са сключили договор за безвъзмездно ползване на имот, не са настанени в специализирана институция на държавна и/или общинска издръжка. Те трябва да отговарят на определени условия, а в договорните взаимоотношения с ползвателите на социалния жилищен фонд е необходимо да бъдат заложени като минимум изисквания за посещение на образователна институция от децата в училищна възраст, за включване на безработните в образователно-квалификационните програми, както и в програми за осигуряване на заетост, предложени от общината, за включване в програми за социална интеграция. Сред условията е също лицата да имат избран личен лекар, да се задължат родителите да водят децата си на задължителните имунизации и проверка на здравния им статус, също мерки за десегрегация и други. \r\nВ образеца на договора ще се определят възможните ситуации, при които се прекратява договорът за наем на социалното жилище (регулярно неплащане на наема, неучастие в предложените програми по социалните мерки, др.). В образеца на договора следва да се заложи и максимален период за ползване на социалното  жилище от 3 години  с оглед осигуряване на достатъчен период от време за социализация и интеграция на уязвимите групи и задоволяване на потребностите им от подслон и социално включване.", "date": "2019.06.12", "title": "Пловдив: Проектна идея за изграждане на 74 социални жилища бе представена на информационно събитие в града"}
{"url": "http://www.focus-news.net/news/2019/06/12/2669108/varna-tri-gimnazii-shte-predlagat-dualno-obuchenie-prez-sledvashtata-uchebna-godina.html", "text": "Три гимназии ще предлагат дуално обучение през следващата учебна година. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. До момента в областта само Професионална гимназия по горско стопанство и дървообработване „Николай Хайтов“ е предлагала такава възможност за учениците. Венцеслава Генова съобщи, че там паралелките са по професия техник-технолог в дървообработването, специалност „Мебелно производство“, професия оператор в дървообработването, специалност „Производство на тапицирани изделия“ и професия техник-озеленител, специалност „Парково строителство и озеленяване“.  \r\n„Дуално обучение ще има от следващата учебна година във Варненската морска гимназия „Св. Николай Чудотворец“ по професията корабен техник, специалност „Корабостроене“. Също във Варненска морска гимназия по професията корабен монтьор, специалност „Ремонт на кораби“ и във Варненска търговска гимназия, професията икономист, специалност „Търговия“, съобщи Венцеслава Генова. Според нея дуалното обучение в област Варна се разширява чрез дейността на професионалните гимназии в града, които имат все по-голям интерес към него. \r\nБояна АТАНАСОВА", "date": "2019.06.12", "title": "Варна: Три гимназии ще предлагат дуално обучение през следващата учебна година"}
{"url": "http://www.focus-news.net/news/2019/06/12/2669109/interfaks-aleksey-navalni-otnovo-se-okaza-v-aresta-zaradi-nerazreshana-aktsiya.html", "text": "Руският опозиционен политик Алексей Навални отново се оказа в ареста. Поводът този път бе марш в подкрепа на журналиста на „Медуза“ Иван Голунов, за който властите в Москва не са дали разрешение, предава  Интерфакс . \r\nЗадържането на Навални бе потвърдено от неговия прессекретар Кира Ярмиш. \r\nАгенцията подчертава, че въпреки липсата на санкция от страна на властите в Москва, протестното шествие в центъра на руската столица продължава. Тереза Герова", "date": "2019.06.12", "title": "Интерфакс: Алексей Навални отново се оказа в ареста заради неразрешена акция"}
{"url": "http://www.focus-news.net/news/2019/06/12/2669110/veliko-tarnovo-trenirovka-na-otkrito-shte-se-provede-na-stadion-ivaylo.html", "text": "Тренировка на открито ще се проведе на стадион „Ивайло“ във Велико Търново. Инициативата по традиция ще започне от 19.00 часа на стадиона, съобщиха за  Радио „Фокус“ – Велико Търново  организаторите от групата за здравословен начин на живот „TarnovoRuns“. Мероприятието е напълно безплатно за всички, които искат да влязат във форма и да тренират навън. Упражненията са за цялото тяло. Организаторите препоръчват желаещите да се включат да са с удобно спортно облекло – шорти или къс клин, тъй като вече става топло. \r\nНадежда КРЪСТЕВА", "date": "2019.06.12", "title": "Велико Търново: Тренировка на открито ще се проведе на стадион „Ивайло“"}
{"url": "http://www.focus-news.net/news/2019/06/12/2669111/deputatite-prieha-protsedurni-pravila-za-izbor-na-chlen-na-sem-ot-kvotata-na-narodnoto-sabranie-na-myastoto-na-ivo-atanasov.html", "text": "Депутатите приеха процедурни правила за избор на член на СЕМ от квотата на Народното събрание, предаде репортер на  Агенция „Фокус“ . Изборът на нов член се налага поради изтичане на мандата на Иво Атанасов, който е от квотата на парламента. Атанасов е член на Съвета от 17 юли 2013 г. Съгласно Закона за радиото и телевизията медийният регулатор се състои от петима членове, от които трима се избират от Народното събрание и двама се назначават от президента. Съгласно приетите правила предложенията за кандидати за член на Съвета за електронни медии може да се правят от народни представители и от парламентарни групи. Правилата предвиждат предложенията да се внасят в писмена форма чрез председателя на парламента до Комисията по културата и медиите в 7-дневен срок, считано от днес. Кандидатите ще бъдат изслушани в ресорната комисия, а изборът ще се осъществява от пленарна зала. За избран ще се смята кандидатът, получил повече от половината от гласовете на присъстващите народни представители. В случай, че двама или повече кандидати имат равен брой гласове, се провежда повторно гласуване между тях. Когато никой от кандидатите не получи необходимите гласове, се провежда повторно гласуване, в което участват двамата кандидати, получили най-много гласове „за“. Правилата предвиждат стартиране на нова процедура в случаите, когато никой от кандидатите не получи необходимите гласове, или когато някой от тях се откаже.   \r\nДеница КИТАНОВА", "date": "2019.06.12", "title": "Депутатите приеха процедурни правила за избор на член на СЕМ от квотата на Народното събрание на мястото на Иво Атанасов"}
{"url": "http://www.focus-news.net/news/2019/06/12/2669112/vavezhda-se-srok-ot-minimum-10-rabotni-dni-za-otstranyavane-na-nerednosti-po-podadeni-zayavleniya-v-iasas.html", "text": "Въвежда се срок от минимум 10 работни дни за отстраняване на нередности по подадени заявления в Изпълнителната агенция по сортоизпитване, апробация и семеконтрол (ИАСАС). Това стана след като Правителството одобри проект на Закон за изменение и допълнение на Закона за посевния и посадъчния материал. Това съобщиха от  правителствената информационна служба . С приемането на проекта ще се улесни административния контрол чрез установяването на нормативни изисквания. Премахва се възможността за налагане на ограничения и тежести, които не са необходими за постигане на целите на закона. Промяната ще осигури равен достъп до услугите за физическите и юридическите лица.", "date": "2019.06.12", "title": "Въвежда се срок от минимум 10 работни дни за отстраняване на нередности по подадени заявления в ИАСАС"}
{"url": "http://www.focus-news.net/news/2019/06/12/2669113/inzh-violeta-ilieva-ruo-burgas-otnovo-shte-ima-dualno-obuchenie-v-edna-paralelka-na-profesionalnata-gimnaziya-po-mehanoelektrotehnika-i-elektronika-prez-novata-uchebna-godina.html", "text": "Отново ще има дуално обучение в една паралелка на Професионалната гимназия по механоелектротехника и електроника през новата учебна година. Това съобщи за  Радио „Фокус“ – Бургас  инж. Виолета Илиева, директор на Регионалното управление на образованието – Бургас. Според нея работодателските организации трябва да бъдат по-активни, за да предоставят работни места за дуалния вид обучение. „Ние се съобразяваме с желанието и възможностите на училището. Под възможностите му считаме контактите и договорите, които то е сключило с работодателите. В момента на много места в Бургас се извършва изнесена учебна практика в реална работна среда, което е една предходна крачка към същинската форма на дуално образование“, отбеляза инж. Илиева.  \r\nТя добави, че сред предимствата на този вид обучение е възможността ученикът да свикне с работната производствена атмосфера. „Ученикът знае кой е работникът до него и кой е неговият началник. Има и наставник, който му дава преките инструкции за извършване на конкретни операции. Ученикът спазва трудова дисциплина и работи в рамките на около 6 часа, според предварителната програма. Освен това, работи с техническа документация, разчита чертежи, вижда детайли в натура, а не се запознава с тях само чрез презентация в класната стая или чрез разказното от учителя. Вижда работата в действителност“, каза още инж. Илиева. Според нея друго предимство на дуалното обучение възниква, ако съответното предприятие разполага с нова технологична линия, тъй като това спомага за подновяване знанията на учениците. \r\nМария ПОПЧЕВА", "date": "2019.06.12", "title": "Инж. Виолета Илиева, РУО - Бургас: Отново ще има дуално обучение в една паралелка на Професионалната гимназия по механоелектротехника и електроника през новата учебна година"}
{"url": "http://www.focus-news.net/news/2019/06/12/2669114/blagoevgrad-normalno-osashtestvyava-preminavaneto-prez-gkpp-kulata.html", "text": "Нормално осъществява преминаването през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се извършва преминаването на ГКПП „Илинден“. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.06.12", "title": "Благоевград: Нормално осъществява преминаването през ГКПП „Кулата“"}
{"url": "http://www.focus-news.net/news/2019/06/12/2669117/varna-okolo-4000-sedmoklasnitsi-se-ochakva-da-se-yavyat-na-natsionalnoto-vanshno-otsenyavane-po-balgarski-ezik-i-literatura-i-matematika-na-17-i-19-yuni.html", "text": "Около 4000 седмокласници се очаква да се явят на националното външно оценяване по български език и литература и математика. Изпитът по български език и литература ще се проведе на 17 юни 2019 г., а изпитът по математика на 19 юни 2019 г. Това съобщи за  Радио „Фокус“ – Варна  Венцеслава Генова, началник на Регионалното управление на образованието във Варна. Тя припомни, че учениците се явяват на изпит в училището, където са завършили. „Принципът на явяване на национално външно оценяване (НВО) в VII клас е те да работят в училищата, в които завършват VII клас и тези училища са всъщност изпитни сгради, със съответните изпитни зали.  \r\n90 са училищата във Варненска област, в които ще има изпитни зали за седмокласниците за НВО-то по български и по математика“, заяви Венцеслава Генова. По думите ѝ все още не е ясно дали всички ученици ще се явят на изпитите в определените за това дати, но към момента в областта са подсигурени условия за около 4000 ученици. \r\nБояна АТАНАСОВА", "date": "2019.06.12", "title": "Варна: Около 4000 седмокласници се очаква да се явят на националното външно оценяване по български език и литература и математика на 17 и 19 юни"}
{"url": "http://www.focus-news.net/news/2019/06/12/2669115/pravitelstvoto-prie-pravilnik-za-deynostta-i-organizatsiyata-na-natsionalniya-savet-za-horata-s-uvrezhdaniya.html", "text": "Правителството прие Правилник за дейността и организацията на работа на Националния съвет за хората с увреждания, реда за признаване на национална представителност на организациите на и за хората с увреждания и контрола за спазването на критериите за национална представителност. Това съобщиха от  правителствената информационна служба . Правилникът е съществена част от действащата от началото на 2019 г. нормативна уредба, която урежда сътрудничеството в областта на политиката за правата на хората с увреждания. Документът е изготвен в изпълнение на изрични разпоредби от Закона за хората с увреждания. С Правилника се уреждат както дейността и организацията на работа на Националния съвет за хората с увреждания, така условията и редът за признаване на национална представителност на организациите на и за хората с увреждания, и контролът за спазването на регламентираните в Закона за хората с увреждания критерии. \r\nНационалният съвет за хората с увреждания е консултативен орган към Министерския съвет за сътрудничество при разработването и провеждането на политиката за правата на хората с увреждания. В Съвета участват представители на държавата, определени от Министерския съвет, национално представителните организации на и за хората с увреждания, национално представителните организации на работниците и служителите, национално представителните организации на работодателите и Националното сдружение на общините в Република България. \r\nОт една страна участието на представил на всяко отраслово ведомство в Съвета ще спомогне за задълбочаване на сътрудничеството при разработване и провеждане на политиката за правата на хората с увреждания и изграждане на координационния подход с оглед запознаване с проблематиката в отделните области и предприетите действия за нейното преодоляване. От друга страна участието на представители на работодателските и синдикални организации, както и на организациите на и за хората с увреждания с призната национална представителност ще гарантира повишаване на интензитета на социалния диалог и вземане на рационални решения за оказване на адекватна социално-икономическа подкрепа за хората с увреждания. \r\nС приемането на Правилника се прави следващата стъпка към съобразяване с изискванията на Конвенцията на ООН за правата на хората с увреждания, относно институционализиране на национален координационен механизъм за улесняване провеждането на свързани дейности в различни сектори и на различни равнища по отношение на областите и средствата за подкрепа за социално приобщаване на хората с увреждания.", "date": "2019.06.12", "title": "Правителството прие Правилник за дейността и организацията на Националния съвет за хората с увреждания"}
{"url": "http://www.focus-news.net/news/2019/06/12/2669119/sport-edi-harn-dzhoshua-iska-revansh-s-ruis-v-sasht.html", "text": "Антъни Джошуа иска реваншът с Анди Руис-младши да се състои на мястото, на което бившият шампион по бокс загуби титлите си - \"Медисън Скуеър Гардън\" в Ню Йорк, САЩ. Това заяви лично мениджърът на Джошуа - Еди Хърн. \"Ей Джей ми каза, че ще бъде невероятно да се върне тук и да поправи грешките си от първата битка\", сподели Хърн в интервю за BoxingScene.com. Самият Хърн обаче смята, че е много по-добре мачът да се проведе във Великобритания: \"Разбирам неговото желание, но не мисля, че ще бъде грешка, ако битката е на негова територия\", продължи Еди. На Острова Джошуа ще има зад себе си подкрепата на цял стадион фенове, въпреки че неговото желание е за втори мач в САЩ (иска точно там да поправи грешките). \"Джошуа има последната дума за локацията на втората битка\", завърши Хърн, което означава, че все пак най-вероятно и реваншът ще бъде на американска земя.", "date": "2019.06.12", "title": "Спорт: Еди Хърн: Джошуа иска реванш с Руис в САЩ"}
{"url": "http://www.focus-news.net/news/2019/06/12/2669120/blagoevgrad-nad-30-mladi-muzikalni-talanti-shte-vzemat-uchastie-v-parvoto-izdanie-na-blagoevgrad-bg-voice.html", "text": "Над 30 млади музикални таланти ще вземат участие в първото издание на „Благоевград БГ Voice“. Това съобщиха от пресцентъра на  Община Благоевград . Фестивалът обединява вокална и вокално-инструментална поп, рок и джаз музика. Той ще се проведе в дните на големите концерти на БГ Радио – 14 и 15 юни. За целта ще има специално обособена сцена на площад „Македония. Организатори са Община Благоевград, Център за личностно и творческо развитие на децата Благоевград, Музикално училище Престо, Вокално студио „Фа диез“.  \r\nФестивалът има за цел да обедини млади таланти и да им осигури възможност за изява. Предвидени са и Награда на Община Благоевград, Награда на Публиката, Награди на Партньори, Награда на Журито и Награда за артистичност.  \r\nНепосредствено преди старта на големите концерти на БГ Радио, участниците в „Благоевград БГ Voice“, ще излязат и на сцената в парк „Македония“, за да подгреят преди очакваната изява на звездите от бг музиката.", "date": "2019.06.12", "title": "Благоевград: Над 30 млади музикални таланти ще вземат участие в първото издание на „Благоевград БГ Voice“"}
{"url": "http://www.focus-news.net/news/2019/06/12/2669118/prezidentat-rumen-radev-prizova-za-yasni-kriterii-i-prozrachna-protsedura-pri-izbora-na-nov-glaven-prokuror-obzor.html", "text": "Президентът Румен Радев откри кръгла маса на тема „Предстоящ избор на главен прокурор – критерии  и обществени очаквания“. Участие в нея взеха представители на неправителствения сектор – организации, имащи отношение към съдебната система, и съсловни професионални  организации на юристи. \r\nПо време на дискусията държавният глава призова за ясни критерии, прозрачна процедура и добра аргументираност на номинациите за следващ главен прокурор. „Главният прокурор е натоварен с високи обществени очаквания, предстоят му тежки задачи, затова е важно още на старта на своята дейност той да се ползва с високо обществено доверие“, заяви Румен Радев. Президентът посочи, че високите очаквания към процедурата са необходими и оправдани предвид отредените по Конституция функции на главния прокурор - за осъществяване на надзор за законност и методическо ръководство на всички прокурори. „Това е важен фактор за ефективна борба с престъпността, с корупцията, за утвърждаването на законността“, допълни държавният глава. \r\nТой постави въпроса за конкретните измерители на предвидените в закона критерии при избора - високия етичен стандарт, висока професионална компетентност, изявена независимост и воля за налагане на законността. „Важно е как ще бъде оценена изявената независимост на следващия главен прокурор, защото от неговата смелост и гражданска отговорност зависи успехът на неговата бъдеща дейност“, заяви Румен Радев. Той посочи, че е далеч от мисълта, че надхвърля своите правомощия с разговорите за избора на нов главен прокурор. „Аз се водя единствено от принципа за разделение на властите, но и не пренебрегвам своето задължение на края на процеса да подпиша указ. За мен най-важното е обществото да има фокус върху тези процеси и да има повишено обществено внимание“, каза още президентът. \r\nРумен Радев вече проведе срещи по темата с главния прокурор Сотир Цацаров, председателите на ВКС и на ВАС - Лозан Панов и Георги Чолаков, с министъра на правосъдието Данаил Кирилов, с главния инспектор в Инспектората към ВСС Теодора Точкова и с представляващия ВСС Боян Магдалинчев. По думите на държавния глава тези проведени консултации са ясен сигнал за голямата значимост на избора на следващ главен прокурор и необходимостта това събитие да стои във фокуса на общественото внимание. \r\nПроцедурата за избор на нов главен прокурор ще започне на 15 юли. На 14 ноември ще е изслушването на кандидатите и първото гласуване за кандидатите на пленум на Висшия съдебен съвет. Последната дума по одобряването на избрания кандидат има президентът. \r\nЦветилена СИМЕОНОВА", "date": "2019.06.12", "title": "Президентът Румен Радев призова за ясни критерии и прозрачна процедура при избора на нов главен прокурор (ОБЗОР)"}
{"url": "http://www.focus-news.net/news/2019/06/12/2669101/aleksandar-vuchich-za-priziva-na-beliya-dom-kam-belgrad-i-prishtina-ne-me-interesuvat-epizodichnite-komentari.html", "text": "След изявление на Белия дом, в което Косово и Сърбия бяха призовани са изоставят острата реторика и да работят по споразумение, фокусиращо се върху взаимното признаване, държавният глава на западната ни съседка Александър Вучич подчерта, че не се интересува от „епизодични коментари“, предава скопската телевизия  „Сител“ . \r\nреагира, който заяви, че „през последните 5 години не даде нито едно екстремистко изявление”, добавя, че не се интересува от еднократни коментари. \r\nВучич, който е на обиколка в пострадалите от наводненията райони в Сърбия, заяви, че би искал „Белият дом да каже кое е това сръбското изявление, което е екстремистко\". \r\nТой коментира изявлението на американския експерт по Балканите Даниел Сървър, съгласно което „Вучич не е готов за исторически компромис с Косово“. В тази връзка сръбският президент увери тъкмо обратното, като заяви, че „това не трябва да означава Сърбия да загуби всичко и да не получи нищо\". \r\n„Този филм да забрави и Сървър, и всички останали“, коментира държавният глава на западната ни съседка. Той добави, че „Сърбия е заинтересована от продължаване на диалога, но няма какво да се обсъжда, докато Прищина не позволи свободното движение на стоки\". \r\nВучич отказа да коментира твърденията на някои медии за „новия план на германския канцлер Ангела Меркел за Косово\", заявявайки, че „не може да коментира нищо, което не е видял\" и че е говорил с нея преди два дни, „и Меркел не каза нищо“. Тереза Герова", "date": "2019.06.12", "title": "Александър Вучич за призива на Белия дом към Белград и Прищина: Не ме интересуват епизодичните коментари"}
{"url": "http://www.focus-news.net/news/2019/06/12/2669121/plovdiv-elektrorazpredelitelnoto-druzhestvo-v-oblastta-e-v-gotovnost-za-reaktsiya-s-ogled-na-ochakvanite-dazhdove-i-gramotevichni-buri.html", "text": "Електроразпределителното дружество в областта е в готовност за реакция с оглед на очакваните дъждове и гръмотевични бури. Това съобщиха за  Радио „Фокус“ – Пловдив  от дружеството. Прави се всекидневен анализ на метеорологичната прогноза на централно и местно ниво, за да може да реагира максимално бързо в случай на необходимост от мобилизация на допълнителна техника и аварийни екипи. Добрата организация по време на обилните порои, които се случиха на различни места от Югоизточна България в последните две седмици, доведе до недопускане на райони с продължително преустановено захранване. \r\nОсвен поройните валежи риск за снабдяването с енергия представляват и характерните за сезона гръмотевични бури. В такива случаи от дружеството напомнят за няколко лесни мерки, които могат предпазят електроуреди от повреди. При отсъствие от дома за по-дълго през деня е препоръчително да се изключват от контакта електрическите уреди, които най-много се влияят от външно пренапрежение – телевизор, компютър, климатик и други. За защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод. С цел защита на сградата от пряко попадане на мълнии се препоръчва изграждане на мълниеприемници и мълниеотводи. Мълниезащитната инсталация на всяка сграда трябва да бъде заземена съгласно изискванията и периодично проверявана.", "date": "2019.06.12", "title": "Пловдив: Електроразпределителното дружество в областта е в готовност за реакция с оглед на очакваните дъждове и гръмотевични бури"}
{"url": "http://www.focus-news.net/news/2019/06/12/2669122/pazardzhik-bez-voda-sa-zhiveeshtite-na-tri-ulitsi-v-grada-i-v-selata-dragor-i-patalenitsa-poradi-avariya.html", "text": "Поради авария на уличен водопровод ще бъде нарушено водоподаването на три улици в Пазарджик и в селата Драгор и Паталеница, съобщиха за  Радио „Фокус“ – Пазарджик  от ВиК услуги. От дружеството уточниха, че в областния град без вода до 16.00 часа ще са живеещите на улиците “Ст. Караджа“, „Луда Яна“ и „Мътница“. До 15.00 часа без вода ще са жителите на село Паталеница, а до 16.00 часа ще бъде спряно водоподаването и в село Драгор. Екипи на дружеството работят за отстраняване на авариите. \r\nВаня НИКОЛОВА", "date": "2019.06.12", "title": "Пазарджик: Без вода са живеещите на три улици в града и в селата Драгор и Паталеница поради авария"}
{"url": "http://www.focus-news.net/news/2019/06/12/2669124/kyustendil-mezhdunarodna-kamerna-muzikalna-akademiya-se-provezhda-za-deveta-godina-v-grada.html", "text": "Международна камерна музикална академия се провежда за девета година в Кюстендил. Това каза пред  Радио „Фокус” – Кюстендил  художественият директор на академията Иван Андонов. По думите му това е едно много значимо събитие за българския музикален живот, защото на едно място се събират много добри музиканти и студенти от Съединените Американски Щати, предимно.  \r\n„Техни преподаватели, заедно с едни от нашите най – добри преподаватели в музикалните академии в град София и град Пловдив, студенти от тези две учебни заведения, сред тях и възпитаници на детската музикална школа на читалище „Братство” и техните преподаватели. Достатъчно е да спомена, че наши гости и наши преподаватели са имена като Стойка Миланова, Йосиф Радиомов, Анатоли Кръстев, Атанас Куртев,светилата в българската музика. Вече стартирахме, за нас е изключително приятно, че ние можем да предадем нашия опит в интерпретацията на произведения, писани от български композитори, славянски композитори”, посочи Иван Андонов.  \r\nПо думите му това е и акцентът на музикалната академия. „Хубаво е, че те с голям интерес и голямо желание се отнасят към тази идея. Вече преминаха някои от концертите. Имахме и събития, свързани с опознаването на град Кюстендил, въпреки че за девета година го провеждаме, определено може да се каже, че всяка година идват различни деца и студенти, така че имахме възможност да запознаем нашите гости с поне малка част от богатото културно- историческо наследство на Кюстендил”, каза Иван Андонов. \r\nВенцеслав ИЛЧЕВ", "date": "2019.06.12", "title": "Кюстендил: Международна камерна музикална академия се провежда за девета година в града"}
{"url": "http://www.focus-news.net/news/2019/06/12/2669126/v-narodnoto-sabranie-beshe-otkrita-izlozhba-na-detski-risunki-sazdadeni-v-ramkite-na-programata-za-preventsiya-na-upotrebata-na-psihoaktivni-veshtestva-izkustvoto-kato-alternativa.html", "text": "Рисунки на деца от столични училища, създадени под вещото ръководство на Иван Яхнаджиев, са включени в благотворителна изложба на Превантивно-информационния център по проблемите на наркоманиите в София. Това съобщиха от пресцентъра на  Народното събрание . Председателят на Народното събрание откри експозицията, която е подготвена в рамките на Програмата за превенция на употребата на психоактивни вещества „Изкуството като алтернатива“.  \r\nПредседателят на парламента поздрави младите творци и техния ментор – художника авангардист Иван Яхнаджиев, за участието им в инициативата. Цвета Караянчева посочи, че целта е децата да бъдат насочени да развиват своите таланти и умения в различни сфери като превенция да не тръгнат по път, от който много трудно се излиза. \"Радвам се, че големият художник Иван Яхнаджиев подава ръка на децата и заедно с Общинския съвет на София и народните представители подкрепяме тези млади таланти\", отбеляза тя. По думите ѝ е много важно малките деца да бъдат насочвани в правилната посока – да развият своите умения и таланти, защото изкуството и спортът възпитават ценности.  \r\n\"Каузата, за която работим заедно с Превантивно-информационния център по наркомании, е изкуството като алтернатива\", отбеляза на откриването на изложбата председателят на постоянната комисия по здравеопазване и социална политика на Столична община д-р Веселин Милев. В експозицията са включени рисунки на ученици от 1-во и 129-то училища в София, които пресъздават палитрата от цветове на пролетта.  \r\n\"Откриването на изложбата в Народното събрание е голям жест към децата и към всички нас, които решихме да творим в името на една добра кауза\", подчерта Иван Яхнаджиев. \"Изкуството е много силно и може да накара децата да тръгнат в добра посока и да живеят по-добре\", добави той.  \r\nНа откриването на експозицията „Нарисувана пролет“ присъстваха председателят на ПГ на ПП ГЕРБ и на Комисията по здравеопазването на Народното събрание д-р Даниела Дариткова, председателят на Комисията по образованието и науката Милена Дамянова, председателят на Комисията по вероизповеданията и правата на човека Красимир Велчев, много народни представители и гости на парламента.", "date": "2019.06.12", "title": "В Народното събрание беше открита изложба на детски рисунки, създадени в рамките на Програмата за превенция на употребата на психоактивни вещества „Изкуството като алтернатива“"}
{"url": "http://www.focus-news.net/news/2019/06/12/2669125/the-national-interest-izmakvaneto-ot-afganistan-s-pomoshtta-na-rusiya.html", "text": "Според ветерана от армията на САЩ Рей Чарлс Вашингтон и Москва ще бъдат обречени на вечно съперничество един с друг. Но безкрайната война в Афганистан може да се превърне в този фактор, който да ги сближи. Защото и двете страни, въпреки различията в интересите за националната сигурност, се стремят Афганистан да не се превърне в разсадник на тероризма. Агенция „Фокус“ представя без редакторска намеса статията „Измъкването от Афганистан – с помощта на Русия“, публикувана в американското издание  The National Interest . \r\nЗасега мирът в тази страна остава далечна перспектива. Но когато възникне такава възможност, САЩ ще трябва да се опитат да я използват. \r\nДа се каже, че САЩ и Русия са на противоположни страни в някои от най-значимите конфликти в съвременния свят, ще бъде сериозно омаловажаване. От гражданската война в Сирия и украинския конфликт, до спора за контрола над въоръженията и намесата в изборите - Вашингтон и Москва изглеждат обречени винаги да се конкурират помежду си. Напълно възможно е руско-американските отношения да са достигнали най-ниска точка от надпреварата във въоръжаването в началото на 80-те години на миналия век. Но безкрайната война в Афганистан може да бъде фактор, който ще обедини двамата съперници. \r\nВъпреки че интересите на националната сигурност на Русия и САЩ в тази разкъсана от войната страна са несъмнено различни, както Москва, така и Вашингтон се опитват да гарантират, че Афганистан няма да се превърне в огнище на тероризма, който в дългосрочен план ще се превърне в заплаха за техните нации. Двете страни ясно осъзнават, че единственият начин за постигане на тази цел е чрез дипломатически преговори между афганистанците. Продължаването на войната не само вреди на тази страна, където кръвопролитията не са спрели в продължение на четири десетилетия, но и дава на такива терористични организации като „Ал Кайда“ и „Ислямска държава“ възможност да проникнат още по-дълбоко в афганистанския управляващ елит. \r\nСлед тристранната среща за мирния процес САЩ, Русия и Китай направиха съвместно изявление, в което изразиха подкрепа за „приобщаващия и ръководен от Афганистан мирен процес\". Трябва да отдадем почит на факта, че руската страна се опита да организира и улесни дискусиите по този въпрос. От ноември миналата година в Русия се проведоха три срещи на воюващите в афганистанския конфликт, включително преговори между представители на талибаните и висши служители на афганистанската опозиция (талибаните все още отказват да преговарят пряко с правителството на президента Ашраф Гани). Последната от тези срещи се състоя миналата седмица: за два дни делегатите изнесеха речи относно необходимостта от постигане на мир в Афганистан и търсеха начини за излизане от задънената улица, която пречи на напредъка на мирните преговори. \r\nВъпреки изявлението на талибаните, че страните са успели да постигнат „умерен напредък“ в Москва, към него трябва да се подхожда скептично, но не трябва да бъде напълно отхвърляно. Истината е, че преговорите, които неизбежно ще бъдат трудни, са единствената алтернатива на войната, която може да продължи още 40 г.  \r\nОценката на мотивите на Русия винаги е била много трудна задача. Владимир Путин е коварен човек и макевиалист, чиято стратегия обикновено е изключително трудна за разбиране. В миналото Москва не направи нищо, за да помогне в Афганистан: генерал Джон Никълсън, който предаде командването на мисията на САЩ и НАТО в Афганистан през септември миналата година, публично обвини Русия в предоставянето на военна помощ на талибаните чрез снабдяване с оръжие през афганистанската граница. Руските власти нарекоха това твърдение повърхностно и неоснователно. Освен това няма съмнение, че Путин, който се стреми да разшири влиянието на Русия в рамките на това, което той смята за дългосрочно геополитическо съперничество със САЩ, най-вероятно вижда преговорите за мирно разрешаване на ситуацията в Афганистан като начин за увеличаване на влиянието на Москва в този процес в ущърб на Вашингтон. \r\nСАЩ обаче трябва ясно да разберат какво прави руското правителство. Някои представители на администрацията на Тръмп може да възприемат преговорите на представители на страните в афганистанския конфликт в Москва като част от зловещ план, чиято цел е осуетяване на дългогодишните усилия на американския посланик Залмай Халилзад да установи дипломатически контакти с талибаните. В известен смисъл тази гледна точка може да бъде оправдана. \r\nНо ако срещите, организирани от Русия, помогнат да се положат основите на всеобхватните мирни преговори, от които гражданите на Афганистан се нуждят и които те наистина заслужават, Вашингтон трябва да позволи този процес да се развие и да види до какво ще доведе. Разбира се, това не означава, че администрацията на Тръмп трябва да спре своя диалог с талибаните в Доха. Халилзад трябва да продължи да убеждава това движение за необходимостта от диалог с Кабул за бъдещето на тяхната страна. \r\nВъпреки това, на фона на тези дискусии е важно да се помни, че всеки форум, който насърчава взаимодействието и диалога между представители на Афганистан, които изповядват различни идеологии, е най-добрата алтернатива. \r\nВойната в Афганистан продължава толкова дълго, че младите американски военнослужещи, които в момента се подготвят за служба в тази страна, все още са носели пелени, когато тя започна. Американският народ е уморен от война. Мнозина вече дори проявяват апатия. \r\nЗасега мирът в тази страна остава далечна перспектива. Но когато възникне такава възможност, САЩ ще трябва да се опитат да я използват, дори и да не водят този процес. *Посланик Рей Чарлз е ветеран от армията на САЩ, служил в нея 20 години. В момента работи в Американския колеж на лидерите по национална сигурност. Тереза Герова", "date": "2019.06.12", "title": "The National Interest: Измъкването от Афганистан – с помощта на Русия"}
{"url": "http://www.focus-news.net/news/2019/06/12/2669123/inzh-violeta-ilieva-ruo-burgas-okolo-3700-sedmoklasnitsi-ot-oblastta-shte-se-yavyat-na-natsionalno-vanshno-otsenyavane-na-17-i-19-yuni.html", "text": "Около 3700 седмокласници от областта ще се явят на националното външно оценяване на 17 и 19 юни. Това съобщи за  Радио „Фокус“ – Бургас  инж. Виолета Илиева, директор на Регионалното управление на образованието (РУО) – Бургас. По думите ѝ няма разлика във формата на изпитите спрямо миналата година, променени са единствено датите за провеждането им. „От тази година не се провеждат едновременно държавните зрелостни изпити за 12-и клас и националното външно оценяване за 7-и клас. Тези два процеса се разделиха във времето“, отбеляза инж. Илиева. Тя добави, че през настоящата година за първи път за проверката на изпитните работи ще бъде употребяван електронен носител, затова е задължително учениците да използват черен химикал. „Писмените работи ще се сканират и оценителите ще проверяват по подобие на държавните зрелостни изпити – от монитор“. \r\nМария ПОПЧЕВА", "date": "2019.06.12", "title": "Инж. Виолета Илиева, РУО – Бургас: Около 3700 седмокласници от областта ще се явят на Национално външно оценяване на 17 и 19 юни"}
{"url": "http://www.focus-news.net/news/2019/06/12/2669116/rumen-gechev-bsp-finansiraneto-na-partiite-v-balgariya-do-momenta-saotvetstva-na-evropeyskite-praktiki.html", "text": "Като сме член на ЕС, трябва да следваме европейските практики. Финансирането на партиите в България до момента съответства на тях. Това заяви в пленарна зала народният представител от ПГ на „БСП за България” проф. Румен Гечев, съобщиха от пресцентъра на  БСП . По думите му в последните години се е преминало към почти пълно държавно финансиране на партиите, а под 5% от парите са от членски внос. „Решението за политическите системи в Европа е политическите партии да бъдат финансирани от държавата”, заяви той. Гечев добави, че такива решения са взели в годините Германия, Швеция, Финландия, Франция, Белгия, Холандия, Великобритания и има само една европейска страна, където държавата не участва във финансирането на партиите - Швейцария. \r\nПроф. Гечев предложи всички партии, които имат натрупани депозити от неизразходвани партийни субсидии към 03 юни 2019 г., да ги върнат обратно в бюджета. „Такива е практиката в другите страни членки на ЕС. Странно е как така- една партия държи на депозити милиони левове и има символичен членски внос, а същевременно демонстрира активна партийна и медийна  дейност. Тогава възниква въпросът какви са тези тайнствени източници на финансиране на такива партии”, попита Гечев. \r\nПроф. Румен Гечев обясни, че е добре да има дебат по темата за субсидиите, но изрази несъгласие с начина, по който той се прави - няма как да бъдат обсъждани в НС законопроекти, които са били внесени сутринта  в 09:01 часа, на бегом същият следобед се организират комисии, без никакъв разчет и време за разглеждане, без време за разработване на алтернативни варианти. „Трябваше няколко месеца този въпрос да бъде обсъждан в българската общественост и когато се изяснят позициите и има точни разчети, да влезе законът за обсъждане”, подчерта той.  По думите му тези действия имат две цели - да се притисне до стената основната опозиционна партия БСП и заедно с нея - всички възможни партии с различно мнение от управляващите; връщане на чл. 1 от старата Конституция на България – закриваме другите партии и остава само една партия и нейните сателити на власт, която има достатъчно средства, за да управлява без държавна субсидия. \r\n„Предложението на ГЕРБ е популизъм. Предлага ни се субсидията да бъде намалена на 1 лв., други искат да бъде 0 лв. За мен разлика между двете предложения няма“. Това заяви народният представител от ПГ на „БСП за България“ Георги Търновалийски. Според него, ако тези предложения бъдат приети, трябва да ги има и в Закона за политическите партии, за да бъде променен начинът за набиране на средства за партиите. „Този законопроект е в нарушение на парламентарните правила и на законодателството. С това предложение се цели затрудняване на работата на политическите партии и се поставя под риск тяхната независимост“, заяви той.", "date": "2019.06.12", "title": "Румен Гечев, БСП: Финансирането на партиите в България до момента съответства на европейските практики"}
{"url": "http://www.focus-news.net/news/2019/06/12/2669131/varna-nezakonno-orazhie-i-boepripasi-sa-izzeti-pri-proverka-na-chasten-dom-v-selo-dyulino.html", "text": "Карабина, гладкоцевна пушка и боеприпаси са иззети при проверка на частен дом в село Дюлино. Това съобщиха от  ОДМВР – Варна . Откритите вещи не са били регистрирани по надлежния ред. Задържан е 42-годишен мъж с инициали Г. К. от селото. Установено е, че мъжът няма разрешително за носене, съхраняване и употреба на ловно или бойно оръжие.  \r\nПо случая е образувано досъдебно производство и материалите са докладвани на прокурор от Районна прокуратура – Варна. Мъжът е задържан за срок до 24 часа. Повдигнато му е обвинение.", "date": "2019.06.12", "title": "Варна: Незаконно оръжие и боеприпаси са иззети при проверка на частен дом в село Дюлино"}
{"url": "http://www.focus-news.net/news/2019/06/12/2669130/pazardzhik-nad-4-000-kasa-tsigari-bez-banderol-sa-izzeti-pri-proverki-prez-izminaloto-denonoshtie-v-oblastta.html", "text": "Цигари и тютюн са иззети при проверки през изминалото денонощие в област Пазарджик. Това съобщиха от  ОДМВР-Пазарджик . Вчера сутринта служители на участъка в Брацигово засекли 62-годишен мъж. Оказало се, че мъжът съхранявал в чувал близо 200 полиетиленови пликчета, пълни със саморъчно направени цигари. Иззети са 3 990 къса с тютюневи изделия без бандерол. Колегите им от Районно управление на МВР-Септември инспектирали къща във Ветрен. Там били открити 5.5 килограма сух нарязан тютюн и 70 къса с ръчно пълнени цигари. Техен собственик е 48-годишен мъж от града.  \r\nИ по двата случая се водят бързи полицейски производства.", "date": "2019.06.12", "title": "Пазарджик: Над 4 000 къса цигари без бандерол са иззети при проверки през изминалото денонощие в областта"}
{"url": "http://www.focus-news.net/news/2019/06/12/2669133/blagoevgrad-hudozhnitsite-uchastvashti-v-3d-art-festivala-prodalzhavat-da-tvoryat-na-ulitsa-14-ti-polk.html", "text": "Художниците, участващи в 3D арт фестивала, продължават да творят на улица „14-ти полк“ в Благоевград, предаде репортер на  Радио „Фокус“-Пирин . Те ще останат там до 20 юни, когато трябва да са завършени всички картини, красящи голямата бетонна казармена стена. Освен по стените, изображения се създават и по тротоарите на улицата. Те ще представят невероятни гледки от Благоевград и културни обекти от града.  \r\nВ арт фестивала участват около 10 художници от България, Сърбия и други държави. Всички те вече са взимали участие в различни проекти в Италия, Франция и Германия. Изненадата тази година е, че освен 3D, ще има и 4D изображения, за разлика от предишните издания на фестивала. \r\nНатали СТЕФАНОВА", "date": "2019.06.12", "title": "Благоевград: Художниците, участващи в 3D арт фестивала, продължават да творят на улица „14-ти полк“"}
{"url": "http://www.focus-news.net/news/2019/06/12/2669128/varna-pozhar-e-goryal-v-apartament-na-ul-makedoniya.html", "text": "Пожар е горял в апартамент на ул. „Македония“ във Варна. Това съобщиха от  ОДМВР – Варна . Сигнал за инцидента е постъпил около 14.20 часа на 11 юни. Пожарът е възникнал в кухнята на жилището. Няма пострадали хора. Предполагаемата причина за инцидента е забравена без надзор храна при хотвене. Унищожен е шкаф, опушени са 10 кв. м стени.", "date": "2019.06.12", "title": "Варна: Пожар е горял в апартамент на ул. „Македония“"}
{"url": "http://www.focus-news.net/news/2019/06/12/2669127/rumen-todoranov-regionalen-fermerski-sayuz-pavlikeni-teparva-shte-se-ustanovyavat-shtetite-varhu-esennitsite-vav-velikotarnovsko-prichineni-v-sledstvie-na-prolivnite-dazhdove.html", "text": "Тепърва ще се установяват щетите върху есенниците във Великотърновско, причинени в следствие на проливните дъждове през последните седмици. Това съобщи за  Радио „Фокус“ – Велико Търново  Румен Тодоранов, председател на Регионален фермерски съюз – Павликени и представител за региона на Националната асоциация на зърнопроизводителите (НАЗ). Той посочи, че за момента няма данни за пропаднали площи в района на Павликени, Велико Търново и Свищов. Щетите ще бъдат оценени след две седмици, когато се очаква да започне жътвата, ако времето позволява. Тодоранов подчерта, че в момента пшеницата все още е във фаза на зреене и прогнозира, че ако продължи да вали и през следващите седмици, това ще доведе и до влошаване на качеството на зърното. „Ако времето се задържи топло и без валежи, няма да има проблем с качеството, но ако продължи да вали и през следващата седмица, проблемите ще започнат, както се случи миналата година, когато пшеницата покълна на класа заради влагата, а оттам и качеството се вложи“, посочи Тодоранов. \r\nТой съобщи, че на места жътвата на ечемик вече е започнала, но са ожънати много малки площи и то при влажност 17-18%. Зърнопроизводителят припомни, че влажността на реколтата трябва да е 13-14%, за да се започне жътва. По думите му тя ще стартира още в първите няколко дни, в които времето се задържи добро. Жътвата на пшеница и рапица се очаква да започне до 10 дни или две седмици, при добри атмосферни условия. „Подготвени сме за жътва. Машини чакат, стига времето да е с нас“, допълни Тодоранов. \r\nНадежда КРЪСТЕВА", "date": "2019.06.12", "title": "Румен Тодоранов, Регионален фермерски съюз – Павликени: Тепърва ще се установяват щетите върху есенниците във Великотърновско, причинени в следствие на проливните дъждове"}
{"url": "http://www.focus-news.net/news/2019/06/12/2669132/tass-es-udalzhi-bez-diskusii-sanktsiite-sreshtu-rusiya-s-oshte-edna-godina.html", "text": "Комитетът на постоянните представители на ЕС (КОРЕПЕР) одобри без обсъждане удължаване с 12 месеца на ограничителни мерки срещу Крим и Севастопол в рамките на политиката на непризнаване на обединението на полуострова с Русия. Това съобщи в сряда източник в Брюксел, предава  TACC . \r\n„Решението бе взето без обсъждане. Официалното удължаване ще бъде одобрено от Съвета [на ЕС на министерско равнище] следващата седмица\", разкрива източникът. Според него Съветът на ЕС също няма да обсъжда тази тема, санкциите ще бъдат автоматично удължени с „писмена процедура“, т.е. без открито гласуване. Тереза Герова", "date": "2019.06.12", "title": "ТАСС: ЕС удължи без дискусии санкциите срещу Русия с още една година"}
{"url": "http://www.focus-news.net/news/2019/06/12/2669129/afp-es-preduprezhdava-che-obedinenoto-kralstvo-tryabva-da-plati-smetkite-za-brekzit-dori-i-da-nyama-sdelka.html", "text": "Европейската комисия предупреди, че Великобритания ще трябва да върне неизплатения си дял от съществуващия бюджет на ЕС, дори ако напусне Съюза без споразумение за оттегляне, предава  AFP . \r\nВ изявление за подготовката за излизането на Великобритания от структурите на Общността, Брюксел заяви, че няма да влезе в преговори за бъдеща търговия, докато Лондон не отчете „финансовите задължения, които Великобритания е направила като държава-членка\". \r\nСпоред споразумението за Брекзит, договорено миналата година между британския премиер Тереза Мей и нейните колеги от ЕС, Великобритания ще дължи на Съюза приблизително 39 млрд. паунда (около 44 млрд. евро). \r\nТази сума ще покрие бюджетните ангажименти в рамките на преходния период до края на следващата година, но британският парламент отказа да ратифицира договора, а Брекзит бе отложен до 31 октомври. \r\nМей планира оттегляне от властта, а някои от претендентите за поста й – като Борис Джонсън, вече заявиха, че са готови да осигурят излизане на страната от Европа без споразумение. Тереза Герова", "date": "2019.06.12", "title": "AFP: ЕС предупреждава, че Обединеното кралство трябва да плати сметките за Брекзит „дори и да няма сделка“"}
{"url": "http://www.focus-news.net/news/2019/06/12/2669135/pazardzhik-rayonniyat-sad-shte-gleda-delo-sreshtu-mazh-ranil-drug-s-nozh.html", "text": "Районен съд – Пазарджик ще гледа дело за нанасяне на телесна повреда, съобщиха от администрацията на  съда . Делото е образувано по обвинителен акт на Районна прокуратура – Пазарджик. Срещу подсъдимия е повдигнато обвинение за това, че на 13 март 2018 година в село Лесичово е причинил средна телесна повреда на друг мъж, като го е намушкал с нож. Началото на съдебното заседание е в 14.30 часа, а докладчик по делото е съдия Таня Петкова.", "date": "2019.06.12", "title": "Пазарджик: Районният съд ще гледа дело срещу мъж, ранил друг с нож"}
{"url": "http://www.focus-news.net/news/2019/06/12/2669134/premierat-boyko-borisov-kato-pridobiem-novite-iztrebiteli-shte-pazim-vazdushnoto-prostranstvo-i-na-severna-makedoniya.html", "text": "Като придобием новите изтребители, ще пазим въздушното пространство и на Северна Македония. Това каза пред журналисти на учебен полигон „Ново село“ премиерът Бойко Борисов, предаде репортер на  Агенция „Фокус“ . \r\nНа въпрос кое в наблюдаваното учение го е впечатлило най-много, Борисов заяви, че него нещо трудно може да го впечатли, защото е участвал в стотици такива занятия. „Даже на колегата му казах, че има доста да коригират в стрелбата“, коментира той. \r\n„Първо, много бих искал тези, които ни критикуват, че имаме българо-американска база в „Ново село“, да видят какво прекрасно съоръжение е. Второ, днес тук участват и колегите от Гърция, Албания, Северна Македония, САЩ – така ще се извъртят всички. В България всички идват на учения – другите държави ги прескачат, но в България абсолютно всички идват. Имаме надеждна техника, която модернизираме. А и с колегата Зоран Заев говорихме миналата седмица – живот и здраве, сега, като придобием новите изтребители, ще пазим въздушното пространство и на Северна Македония“, заяви Борисов. Той посочи, че това ще е добре и за тях, и за нас. „Защото така или иначе тези самолети не могат да завият толкова близо и ходят над Северна Македония. Така че тези учения ни дават бойно другарство. Всички ни знаят в света, че продължават цяло лято занятията тука. Над 5000 американски военнослужещи минават и се обучават“, каза още министър-председателят. „И не случайно на 6 май толкова се радват хората на военната техника. И сега продължаваме да окомплектоваме това, което през годините е разрушено. Продължаваме да си модернизираме танковете, да ги ремонтираме, казармите. Проектите вървят“, заяви Борисов.", "date": "2019.06.12", "title": "Премиерът Бойко Борисов: Като придобием новите изтребители, ще пазим въздушното пространство и на Северна Македония"}
{"url": "http://www.focus-news.net/news/2019/06/12/2669137/vazmozhni-sa-vremenni-zatrudneniya-v-dostapa-do-sayta-na-mvr-zaradi-podmyana-na-osnovni-mrezhovi-ustroystva.html", "text": "Възможни са временни затруднения в достъпа до сайта на МВР заради подмяна на основни мрежови устройства. Това съобщиха от пресцентъра на  МВР . Затрудненията ще бъдат минимални и се отнасят за времето след 17.00 часа днес. МВР предварително поднася своите извинения за евентуални неудобства.", "date": "2019.06.12", "title": "Възможни са временни затруднения в достъпа до сайта на МВР заради подмяна на основни мрежови устройства"}
{"url": "http://www.focus-news.net/news/2019/06/12/2669139/veliko-tarnovo-v-grada-shte-se-provede-kampaniya-za-sabirane-na-opasni-otpadatsi.html", "text": "В града ще се проведе кампания за събиране на опасни отпадъци от домакинствата. Кампанията се организира от Община Велико Търново и фирма „Балбок инженеринг“, съобщиха от пресцентъра на  Общината . На 17 и 18 юни в града ще бъдат ще бъдат разкрити два мобилни пункта. Първият ще бъде локализиран на паркинга на ул. „Стоян Михайловски“ в кв. „Картала“ и ще работи на 17 юни. Вторият пункт ще бъде отворен на следващия ден и ще бъде разположен на паркинга на ул. \"Симеон Велики\" - срещу МОЛ Велико Търново. Във всеки от двата дни пунктовете ще работят от 10.00 часа до 16.00 часа. \r\nВсеки желаещ може да се включи в кампанията и да предаде следните видове отпадъци: \r\n- лекарства с изтекъл срок на годност, замърсени опаковки, живачни термометри, флуоресцентни тръби, почистващи препарати, дезинфектанти, химикали, пестициди, масла и лепила; \r\n- излязло от употреба електрическо и електронно оборудване; \r\n- негодни за употреба батерии и акумулатори; \r\n- излезли от употреба гуми. \r\nОбщина Велико Търново апелира към жителите на града да се включат в кампанията и да затвърдят своето високо ниво на екологична култура и отговорност. \r\nПовече информация може да бъде получена в общинския отдел „Околна среда“ - на тел. 062/619 502, 062/619 552.", "date": "2019.06.12", "title": "Велико Търново: В града ще се проведе кампания за събиране на опасни отпадъци"}
{"url": "http://www.focus-news.net/news/2019/06/12/2669138/veliko-tarnovo-81-dushi-sa-globeni-pri-spetsializirana-operatsiya-peshehodets-v-oblastta.html", "text": "81 души са глобени при специализирана операция „Пешеходец“, проведена на територията на област Велико Търново вчера, съобщиха от  Областна дирекция на МВР – Велико Търново . Проверени са били общо 96 граждани. Съставени са 7 акта и са наложени 81 глоби с фиш. \r\nПрез денонощието полицейските патрули в областта са проверили общо 364 граждани, от които 48 - за употреба на алкохол, и 110 автомобила, от тях 11 - товарни. Репатрирани са 6 коли. Съставени са 39 акта и са наложени 141 глоби с фиш. Заснети са  61 видеоклипа в случаи с превишена скорост.", "date": "2019.06.12", "title": "Велико Търново. 81 души са глобени при специализирана операция „Пешеходец“ в областта"}
{"url": "http://www.focus-news.net/news/2019/06/12/2669136/ministar-krasimir-karakachanov-voennata-tehnika-e-neobhodima-ne-za-paradite-a-za-obuchenie-na-lichniya-sastav.html", "text": "Военната техника е необходима не за парадите, а за обучение на личния състав. Това каза пред журналисти на учебен полигон „Ново село“ министърът на отбраната Красимир Каракачанов, предаде репортер на  Агенция „Фокус“ . \r\n„В последните няколко години отделихме толкова средства за армията, колкото не са отделяни с десетилетия. Но тъй като по една или друга причина се говори само за самолети, аз обърнах внимание на това, което се прави и за пехотата – 13 танка се ремонтират, всяка година има план за възстановяването им, има и други проекти. И всичко това струва пари“, посочи Каракачанов. Той заяви, че без пари техниката не може да бъде изваждана. „А тази техника е необходима не за парадите, а за това, личният състав да се обучава, да бъде боеспособен и ако се наложи, да изпълнява своите задължения – да защитава България и да го направи ефективно“, коментира министърът на отбраната. Каракачанов благодари на премиера Бойко Борисов, че две години не е отказвал нищо от това, което му е било поискано за армията. \r\nНа въпрос как ще отговори на нападките на лидерът на „Атака“ Волен Сидеров, Каракачанов заяви, че ще го вземе войник. „Да дойде на обучение и тогава ще говорим“, коментира той.", "date": "2019.06.12", "title": "Министър Красимир Каракачанов: Военната техника е необходима не за парадите, а за обучение на личния състав"}
{"url": "http://www.focus-news.net/news/2019/06/12/2669140/gen-andrey-botsev-planat-za-postigane-na-2-ot-bvp-do-2024-g-varvi-po-grafik.html", "text": "Планът за постигане на 2% от БВП до 2024 г. върви по график. Това каза пред журналисти на учебен полигон „Ново село“ началникът на отбраната ген. Андрей Боцев, предаде репортер на  Агенция „Фокус“ . „Всяка година сме предвидили средства за модернизация на машините. И се надявам до края на следващата седмица да тръгне и проектът на Сухопътните войски – да изпратим поканите до фирмите“, заяви ген. Боцев и посочи, че се работи и по проекта за корабите. „Така че каквито цели с министъра на отбраната си бяхме поставили, засега се изпълняват. И продължаваме да ги изпълняваме. Средствата, които са осигурени, съгласно плана до 2024 г. за постигане на 2% от БВП, действат по графика, който е утвърден“, каза още той. Ген. Боцев изрази надежда всичко, което се планира, да се изпълни в срок. „За да може нашите военнослужещи да имат и самочувствие, каквото имат нашите колеги от Алианса“, коментира той.", "date": "2019.06.12", "title": "Ген. Андрей Боцев: Планът за постигане на 2% от БВП до 2024 г. върви по график"}
{"url": "http://www.focus-news.net/news/2019/06/12/2669144/sport-grigor-dimitrov-veche-trenira-v-london.html", "text": "Григор Димитров вече е в Лондон, където на 17 юни ще започне участието си на турнира в Куинс. Първата ни ракета се зае с подготовката си, като проведе тренировка във фитнеса в комплекса All England Club. \r\n„Топ тенисистът“ ни ще подгрее за Уимбълдън на един от любимите си турнири на трева, в който стана шампион през 2014 година. Преди това бе планирал да играе в Хертогенбош, но се отказа, за да удължи подготовката си преди Куинс. \r\nУчастие са потвърдили още Кайл Едмънд, Ник Кириос, Стан Вавринка, Стефанос Циципас, Денис Шаповалов и други. \r\nДимитров ще играе и на двойки в Куинс, като ще си партнира с Хуан Мартин дел Потро.", "date": "2019.06.12", "title": "Спорт: Григор Димитров вече тренира в Лондон"}
{"url": "http://www.focus-news.net/news/2019/06/12/2669142/dobrich-za-19-i-pat-vakantsionno-selishte-albena-shte-bade-domakin-na-modna-fiesta.html", "text": "За 19-и път ваканционно селище Албена ще бъде домакин на Модна фиеста. Това съобщи Виктория Симеонова от курортния комплекс, предаде кореспондент на  Радио „Фокус” – Варна . Модната фиеста ще започне днес и ще продължи до 16 юни. Форумът ще бъде открит с представяне на книгата на Орлин Горанов „Да започнем отначало“, в която той повдига завесата на личния и професионалния си живот. Илюстрираната автобиография на обичания естраден и оперен певец е написана в съавторство с Веселина Паскова.  \r\nГости на Модна фиеста - Албена са дизайнери, журналисти, певци, актьори, професионални фризьори и гримьори, както и ученици. „Всички идват, за да покажат какво могат. Дизайнерите усъвършенстват своите колекции, музикалните изпълнители създават клип след клип, фризьорите искат винаги да са иновативни и различни”, посочи организаторът на проявата Мариана Аршева.  \r\nМодната фиеста започва с изпълнения на едни от най-известните звезди на поп сцената у нас – Кристина Димитрова и Орлин Горанов, Ивайло Колев, Йордан Марков, Искрен Пецов и други, които още в първия ден на събитието ще поздравят присъстващите с най-новите си песни, в една от най-добрите сцени за модни дефилета, тази на нощния клуб на хотел ”Фламинго Гранд“. Известни модни къщи и тази година ще се представят с ревюта на бански костюми, аксесоари, спортни и елегантни облекла край басейните и в клубовете в курорта. Ученици от професионална гимназия в София ще покажат умения в специалностите си прическа и грим. \r\nЖулиета НИКОЛОВА", "date": "2019.06.12", "title": "Добрич: За 19-и път ваканционно селище Албена ще бъде домакин на Модна фиеста"}
{"url": "http://www.focus-news.net/news/2019/06/12/2669145/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще погледнем към поддържането на пътя към базиликата над село Голямо Белово. За интереса към този средновековен културен паметник ще разкаже кметът на селото Росица Данкова.  \r\nЩе чуете повече и за спортните успехи на участниците във Волейболен клуб „Марица“ в Белово и за предстоящата им подготовка. По темата ще разговаряме с треньора на отбора Иван Цоклинов.  \r\nВъв втората част от предаването ще ви разкажем за поредното дарение за новия Исторически музей в Белово. Какво включва то ще научите от Севдалина Попова, старши експерт в направление „Музейно дело“ в Общината.  Предаването „Белово – градът на трите планини“ се излъчва от 15.00 до 16.00 часа всяка сряда по  . Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.06.12", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/06/12/2669146/kyustendil-kmetat-na-dupnitsa-metodi-chimev-zabrani-kapaneto-i-pluvaneto-v-neobezopaseni-vodni-ploshti-v-obshtinata.html", "text": "Кметът на Дупница Методи Чимев забрани къпането и плуването в необезопасени водни площи в общината. Това съобщиха за  Радио „Фокус” – Кюстендил  от Общинската комисия по водноспасителна дейност и обезопасяване на водните площи. Забраната за къпане и плуване важи за всички неохраняеми водни площи – язовири, канали, малки водоеми и други водохранилища. Кметовете на кметства и кметските наместници трябва да предприемат мерки за уведомяването на стопаните на водни площи да ги обезопасят, а тези, които ще се ползват за къпане и плуване, да бъдат осигурени с необходимия брой правоспособни водни спасители със заверени лични картони в БЧК – Кюстендил, необходимо оборудване, както и медицинско осигуряване. Комисия ще извърши проверка за годността на водните площи за къпане и плуване и ще излезе със становище относно ползването им през летния сезон. \r\nВенцеслав ИЛЧЕВ", "date": "2019.06.12", "title": "Кюстендил: Кметът на Дупница Методи Чимев забрани къпането и плуването в необезопасени водни площи в общината"}
{"url": "http://www.focus-news.net/news/2019/06/12/2669152/tass-ot-eliseyskiya-dvorets-zagatnaha-za-vazmozhna-sreshta-mezhdu-putin-i-makron-v-blizko-badeshte.html", "text": "Президентите на Русия и Франция Владимир Путин и Еманюел Макрон може да проведат среща в близко бъдеще, но до края на тази седмица не се планират преговори. Това съобщи кореспондент на руската информационна агенция  TACC  от Елисейския дворец. \r\n„Тази седмица не се предвиждат преговори между двамата президенти, но в близко бъдеще те ще имат възможност да се срещнат\", заявиха от пресслужбата на Елисейския дворец в отговор на искане на ТАСС да коментират думите на Макрон за предстоящ разговор с Путин.  \r\nВъв вторник Макрон даде интервю за швейцарския телевизионен канал RTS,  в рамките което подчерта необходимостта от нов тласък на стратегическия диалог с Русия. Той сподели, че планира да проведе  „нов подробен и смислен разговор с руския президент Владимир Путин в близко бъдеще\". Макрон подчерта, че би искал да проведе този обмен на мнения с руския си колега, не само като президент на Франция, но и като председател на Г-7. Тереза Герова", "date": "2019.06.12", "title": "ТАСС: От Елисейския дворец загатнаха за възможна среща между Путин и Макрон в „близко бъдеще“"}
{"url": "http://www.focus-news.net/news/2019/06/12/2669150/blagoevgrad-napravena-e-parva-kopka-na-obekt-ot-parvostepenno-znachenie-za-petrich-kompostirashta-instalatsiya-i-instalatsiya-za-predvaritelno-tretirane-na-otpadatsi.html", "text": "Направена е първа копка на обект от първостепенно значение за Петрич - започва изграждането на компостираща инсталация и инсталация за предварително третиране на отпадъци. Това съобщиха от пресцентъра на  Община Петрич . Стойността на проекта е 10 313 535.20 лева с ДДС. Финансирането е по Оперативна програма „Околна среда”. „Проектът за изграждане на новите съоръжения решава в дългосрочен план проблемите, свързани с депонирането на отпадъците в община Петрич“, отбеляза кметът Димитър Бръчков. Изпълнението на проекта ще бъде като полза в три основни направления. На първо място няма да има в пъти увеличение на таксата за битови отпадъци, тъй като по Закона за отпадъците всяка Община, която няма компостираща инсталация и такава за предварително третиране, ще трябва да заплаща по 95 лв./тон такса за 2020 г. Сега тази такса е 57 лв. за тон. За 2019 г Община Петрич ще трябва да внесе такса към РИегионалната инспекция по околната среда и водите в размер на около 1 млн лв., а от 2020 г. тя се увеличава на 1,6 млн. лв., при липса на подобни съоръжения. На второ място, приложението на тези инсталации ще намали обема на депонираните отпадъци. „Към момента Регионалното депо за битови отпадъци на Петрич работи с три клетки с почти изчерпан капацитет. Ние имаме защитено финансиране за изграждането на новата клетка 4 към депото и при наличието на тези инсталации животът на клетката ще бъде поне 20 години“, уточни кметът Димитър Бръчков. По думите му това практически означава, че Община Петрич няма да бъде изправена през кризисна ситуация с депонирането на отпадъците. На следващо място изграждането на компостираща инсталация и инсталацията за предварително третиране на битови отпадъци ще окаже благоприятно влияние върху околната среда чрез намаляване на свързаните с депонирането на отпадъци вредни емисии. Ще се предоставя и нов тип услуга - разделно събиране на зелени отпадъци, както и качествен компост за жителите и бизнеса в Общината. Инсталациите за компостиране и предварителна обработка на битовите отпадъци към петричкото депо ще обслужват 50 000 жители.", "date": "2019.06.12", "title": "Благоевград: Направена е първа копка на обект от първостепенно значение за Петрич - компостираща инсталация и инсталация за предварително третиране на отпадъци"}
{"url": "http://www.focus-news.net/news/2019/06/12/2669151/yordanka-fandakova-kmet-na-sofiya-nad-60-ot-deynostite-po-razshirenieto-na-park-vazrazhdane-sa-izpalneni.html", "text": "Над 60% от дейностите по разширението на парк „Възраждане“ са изпълнени. Това каза кметът на София Йорданка Фандъкова по време на проверка на дейностите по разширението на парк „Възраждане“, предаде репортер на  Агенция „Фокус“ . „В момента изграждаме нови около 25 декара парково пространство на територията на новия парк „Възраждане“ в София. 19 декара е реално парковата част, която предстои да бъде завършена, заедно с настилката и насаждането на над 600 нови дървета, пейки, кошчета, чешми и всичко както си му е редът за един парк“, заяви Йорданка Фандъкова. Тя отбеляза, че за първи път в София се изгражда обществен аквапарк. По думите й има и около 6 декара със сграда, която има подземно ниво. „Там ще има закрит басейн с минерална вода около 25 метра дължина и съответно със СПА зона, в която ще има различни процедури.  В сградата се предвижда на второто ниво да има ресторант за бързо хранене. На покрива ще започнат и стартовите площадки за възрастните. В зоната на аквапарка ще бъдат изградени 5 открити басейна“, посочи столичният кмет. Тя подчерта, че това е комплекс за цялото семейство. „Предвиждат се детски басейни, бебешки и всичко, което е необходимо за една почивка на семейството. Възложител на проекта е общинското дружество „Софийски имоти“, което е скандално известно в миналото за всички, които се опитват да забравят от къде тръгнахме. То изгради до този момент първия етап на парк „Възраждане“ и го стопанисва. В момента изгражда, като възложител тази част“, изтъкна кметът на София.  \r\nФандъкова припомни, че на това място е имало много сериозни проблеми със собствеността. „Това, което направи екипът на „Софийски имоти“, заедно с подкрепата на колегите от Общинския съвет, това е че успяхме да защитим собствеността на тези около 25 декара. Именно за това беше възможно да започнем изпълнението на парка. Очаквам до края на годината да бъде приключен, независимо от климатичните условия, защото в момента се работи в график. Над 60% от дейностите са изпълнени. Някои от тях не се виждат, защото цялата подземна инфраструктура е готова, с всички мрежи. Това ме информираха изпълнителите и възложителят. Тук е и кметът на район „Възраждане“ Савина Савова. Тя съдейства с всичко“, каза още Фандъкова, като подчерта, че очаква да има голям интерес към парка.", "date": "2019.06.12", "title": "Йорданка Фандъкова, кмет на София: Над 60% от дейностите по разширението на парк „Възраждане“ са изпълнени"}
{"url": "http://www.focus-news.net/news/2019/06/12/2669141/the-times-v-london-se-protivopostavyat-na-zaplahata-ot-nelep-brekzit.html", "text": "Депутатите в парламента на Обединеното кралство предприемат опит за осуетяване на възможността за избиране на премиер като Борис Джонсън, който иска да изтегли Великобритания от структурите на Европейския съюз без споразумение, пише националният ежедневник  The Times . \r\n„Бунтовниците“ от Консервативната партия ще обединят силите си с опозиционните партии в решаващ тест за способността на парламента да блокира Брекзит без сделка. Дебатът по този въпрос в редиците на торите вече бе отхвърлен. \r\nДжонсън официално стартира опита си да замени Тереза Мей на лидерския пост в партията с молба за мандат да се противопостави на Брюксел преди крайния срок за Брекзит – 31 октомври тази година. \r\nЕС обаче предупреди Великобритания, че ще трябва да върне неизплатения си дял от съществуващия бюджет на ЕС, дори ако напусне Съюза без споразумение за оттегляне. В изявление за подготовката за излизането на Великобритания от структурите на Общността, Брюксел заяви, че няма да влезе в преговори за бъдеща търговия, докато Лондон не отчете „финансовите задължения, които Великобритания е направила като държава-членка\". Тереза Герова", "date": "2019.06.12", "title": "The Times: В Лондон се противопоставят на заплахата от „нелеп“ Брекзит"}
{"url": "http://www.focus-news.net/news/2019/06/12/2669147/gazeta-express-kosovo-osvirkaha-tachi-pred-klintan-i-olbrayt.html", "text": "Множеството граждани на Косово, събрали се да следят отбелязването на 20-та годишнината от влизане на силите на НАТО в страната, освиркаха държавния глава Хашим Тачи, когато излезе на трибуната, за да изнесе реч, съобщава електронното издание на прищинския ежедневник  Gazeta Express . \r\nМинути по-рано бившият американски президент Бил Клинтън бе приветстван с бурни овации и скандирания „САЩ, САЩ, САЩ“. На церемонията присъства и бившият държавен секретар на САЩ Мадлин Олбрайт, както и генералът от НАТО Уесли Кларк. \r\n„Гневът не се притеснява от присъствието на Клинтън и Олбрайт“, коментират от редакцията случилото се.  Тереза Герова", "date": "2019.06.12", "title": "Gazeta Express (Косово): Освиркаха Тачи пред Клинтън и Олбрайт"}
{"url": "http://www.focus-news.net/news/2019/06/12/2669148/ombudsmanat-maya-manolova-ministar-kiril-ananiev-ne-e-v-pozitsiya-da-nazidava.html", "text": "Министър Кирил Ананиев не е в позиция да назидава. Това посочва омбудсманът Мая Манолова в отворено писмо до министъра на здравеопазването Кирил Ананиев, съобщиха от  пресофиса на омбудсмана . \r\n\"Уважаеми господин Ананиев, вчера пресцентърът на Министерството на здравеопазването разпространи Ваше „открито” писмо до мен. Най-интересното в него намирам накрая, където пишете, че не искате извинение за хаоса. \r\nУважаеми господин Ананиев, като министър не сте в позиция да искате. Не сте в позиция да назидавате. Министрите са в позиция да дават на обществото. Министрите са слуги, а не господари на тези, които са ги избрали и от чиито данъци получават заплатите си\", казва Манолова. \r\n\"Що се отнася до хаоса, тук съм съгласна. Виждам хаоса не само на протестите на медиците, виждам го в жалбите на гражданите до омбудсмана всеки Божи ден. \r\nНе аз или гражданите сме източник на хаос в системата на здравеопазването. И да искаме, не можем да го създадем, защото не ние издаваме наредби, постановления, закони и административни актове. Източникът на хаос в която и да е сфера на държавното управление може да бъде само един – този, който има властта да го направи. Името му сега е Кирил Ананиев\", посочва Манолова. \r\n\"Оправдавате се с това, че болниците са търговски дружества. Нима не го знаехте, когато щедро, заедно с премиера Борисов, обещахте 50 милиона лева за повишаване заплатите на медицинските специалисти, така че от 1 юни т.г. да бъде постигнато стартово възнаграждение от 950 лева, както е регламентирано в колективния трудов договор в отрасъл „Здравеопазване“ ( ). \r\nКато Ви пречат търговските дружества, защо не променихте статута им досега? Или пречат само понякога, когато е удобно, а пък в други случаи не пречат, даже помагат\", казва още омбудсманът. \r\n\"Изглежда, че Ви пречат не само търговските дружества. Пречеха Ви дълговете на болниците и даже самите болници, пречеха Ви лекарите, сестрите и специализантите, пречеха Ви дълговете на НЗОК към чужди болници, пречеше Ви предишният управител на НЗОК и по-предишният, пречат Ви новите лекарства и реекспортът на лекарствата, пречат Ви фирмите, внасящи лекарства и изотопи, пречеше Ви Фондът за лечение на деца, трансплантираните и чакащите за трансплантация. Сега се оказа, че и омбудсманът Ви пречи. \r\nВпрочем това, че Ви преча, приемам като признание и висока оценка. Аз получавам заплата, за да Ви преча всеки път, когато не провеждате добро управление и застрашавате правата на гражданите\", заявява Мая Манолова. \r\n\"Като стана дума за гражданите, страх ли Ви е от тях? Защо не се изправите очи в очи с медиците и да им кажете, че не можете да изпълните исканията им? Защо не приехте да участвате лично поне в един разговор с протестиращите във Враца, Ловеч, Стара Загора, Бургас, Видин и в другите градове медици? \r\nЛесно е да се разпореждате зад дебелите стени на министерския си кабинет. Когато обаче стане напечено, предпочитате да се скриете – кога зад парламента, кога зад премиера, кога зад заместничката Ви, изпратена да „опита“ вкуса на врачанските яйца\", заявява омбудсманът. \r\n\"Оправданията, изложени в писмото Ви, не се приемат. Времето за това отдавна отмина\", добави тя. \r\nПо думите ѝ сега е време за резултати. \"Вашите са видими – виждат се по протестите на сестрите, фелдшерите, педиатрите и психиатрите в цялата страна, виждат се по емиграцията на лекарите, по липсата на общопрактикуващи лекари, по десетките съдебните дела на болници срещу НЗОК, по епидемиите от вирусен хепатит и морбили, по дефицитите на лекарства и на радиоизотопи, по жалбите на пациентите и още, и още. \r\nОбществото очакваше от Вас реформа, а получи само неизпълнени обещания. \r\nУважаеми господин Ананиев, празните обещания и раздаването на субсидии не са реформа. С тях си купувате политическо време\", казва Манолова.  \r\n\"Накрая – да се върнем към конкретното и да повторим. За тези, които забравят: \r\nОбещахте до 25 април т.г. да поставите на сайта на МЗ проект на закон за изменение на Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите. Можете да си припомните собствените обещания в звуковия файл (от 1:14:00 мин. след началото на записа –  ) от официалната Ви среща с медицинските специалисти. \r\nОбещахте до 10 май т.г. да изготвите нова методика за формиране на работните заплати, която да обсъдите на среща с протестиращите\", казва още Манолова. \r\n\"Днес е 12 юни и до момента никой не е видял проекта освен Вас и Отрасловият съвет за тристранно сътрудничество в здравеопазването. \r\n( ) \r\nИ отново да Ви повторя: Обещахте всички медицински специалисти да получат минимална работна заплата в размер на 950 лева и това да се види във фишовете заплати още на 1 юни. \r\nКога, господин Ананиев, според Вашия календар ще настъпят 25 април, 10 май и 1 юни? \r\nЗа финал едно обещание от мен към Вас. \r\nНяма да Ви оставя на мира! Няма да Ви дам и един ден почивка, докато не решите най-наболелите проблеми на здравната система. И не се съмнявайте, че ще изпълня това обещание\", посочва Манолова.", "date": "2019.06.12", "title": "Омбудсманът Мая Манолова: Министър Кирил Ананиев не е в позиция да назидава"}
{"url": "http://www.focus-news.net/news/2019/06/12/2669153/bdzh-vavezhda-predvaritelna-prodazhba-na-bileti-za-vlakovete-prez-letniya-sezon.html", "text": "За удобство на всички клиенти, които предвиждат да пътуват с влак през летния сезон, „БДЖ-Пътнически превози” ЕООД въвежда петнадесетдневна предварителна продажба на билети за всички бързи влакове и за бързите влакове със задължителни запазени места. Това съобщиха от пресцентъра на  БДЖ . Предварителната продажба ще бъде в сила до края на септември 2019 г.  \r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да го удължава през летните месеци. По този начин „БДЖ-Пътнически превози” ЕООД дава възможност на пътниците да планират предварително своите пътувания, своевременно да направят резервация за седящи места, както и да закупят билет за предпочитания от тях влак в срок от 15 дни преди самото пътуване. \r\nПредварителна продажба на билети и резервации за седящи места ще се извършва във всички железопътни гари и бюра в страната. \r\nНа пътниците, които желаят да пътуват в спален или кушет вагон, е предоставена възможност да закупят спално място 30 дни преди датата на пътуване. 30-дневният срок за предварителна продажба на спални и кушет места важи през цялата година. \r\nКлиентите на „БДЖ-Пътнически превози” ЕООД могат да получат информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200. \r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. \r\nСистемата е достъпна на официалната интернет страница на БДЖ –  , както и на електронен адрес –  .", "date": "2019.06.12", "title": "БДЖ въвежда предварителна продажба на билети за влаковете през летния сезон"}
{"url": "http://www.focus-news.net/news/2019/06/12/2669156/afp-marin-lyo-pen-shte-bade-podvedena-pod-otgovornost-zaradi-tuitovete-y-za-islyamska-darzhava.html", "text": "Лидерът на крайнодесния „Национален фронт“ Марин Льо Пен ще бъде подведена под отговорност заради три поста в социалната мрежа „Туитър“ от 2015 г., в които сподели жестокости, извърешни от близкоизточната радикална групировка „Ислямска държава“, предава  AFP . \r\nСъдия в град Нантер, западно Париж, издаде решението, след като Льо Пен бе обвинена миналата година за разпространението на „послания за насилие, които подбуждат към тероризъм или порнография или сериозно накърняват човешкото достойнство\", и които са достъпни за непълнолетни.  Тереза Герова", "date": "2019.06.12", "title": "AFP: Марин Льо Пен ще бъде подведена под отговорност заради „туитовете“ й за „Ислямска държава“"}
{"url": "http://www.focus-news.net/news/2019/06/12/2669155/dimitar-dimov-gl-arhitekt-na-obshtina-smolyan-priyutat-za-kucheta-shte-bade-na-myastoto-na-bivshiya-priyut-v-grada.html", "text": "Приютът за кучета, който предстои да бъде изграден в Смолян ще бъде на мястото на бившия приют в града, който не функционира от години. Това каза пред журналисти главният архитект на Община Смолян Димитър Димов, предаде репортер на  Радио „Фокус“ – Смолян . Той поясни, че в момента върви подробния устройствен план (ПУП) и се разширява терена, тъй като е необходимо да има 6 кв. метра на куче. „В момента вървят обявленията, след приключване на ПУП ще започнат дейностите по приюта. Сградата на бившият кучешки приют в Смолян се намира извън регулация и няма проблеми новият да бъде там“, обясни архитект Димов. Той допълни, че проектирането ще отнеме около месец и половина, сред приключване на ПУП и издаване на виза за проектиране. \r\nНовият приют трябва да бъде готов до декември 2020 г., тъй като срокът за изпълнение на проекта е две години, считано от декември 2018 г, обясни инж. Йордан Щонов от дирекция „Устройство на територията“ в Община Смолян. Той посочи, че предимство има факта, че за приюта вече има съществуваща сграда, а сега вървят и  двете поръчки за обзавеждане и ремонт на сградата. \r\nНели ГЕРГЬОВСКА „Фокус“ припомня: С постановление на Министерски съвет от 19 декември 2018 година, на Община Смолян бяха отпуснати допълнителни средства по бюджета в размер на 2 380 000 лв. От тях 230 000 лв. са предвидени за изграждане на временен приют за кучета.", "date": "2019.06.12", "title": "Димитър Димов, гл. архитект на Община Смолян: Приютът за кучета ще бъде на мястото на бившия приют в града"}
{"url": "http://www.focus-news.net/news/2019/06/12/2669157/zam-ministar-sultanka-petrova-izpalnitelnata-agentsiya-i-glavnata-inspektsiya-po-truda-sledyat-aktivno-za-sluchai-na-eksploatatsiya-na-detski-trud.html", "text": "Изпълнителната агенция по труда и Главна инспекция по труда следят активно за случаи на експлоатация на детски труд. Това каза за  Радио „Фокус“  Султанка Петрова, зам.-министър на труда и социалната политика, на среща в Плевен с граждани и представители на институции в Международния ден за премахване на детския труд. \"Министерството на труда и социалната политика има своята позиция по въпроса за детския труд. В годината на честване на 100 години от основаването на международната организация на труда ние сме казвали, че не се допуска експлоатация на детския труд. Изпълнителната агенция по труда и Главна инспекция по труда следят активно и смятам, че се справят прекрасно, за да не се допускат такива случаи“, каза Султанка Петрова. \"Нашата грижа за децата е изключително важна. Ние от министерството с всички усилия ще направим нужното нашиете деца да бъдат обгрижени, да получат нужните услуги, нужната помощ и подкрепа в момента, в който се нуждаят“, каза още Султанка Петрова. По думите ѝ при случай на нерегламентиран детски труд сигналите се подават до Инспекциите по труда и се проверяват веднага. \"Колегите от инспекциите по труда проверяват активно за случаи на експлоатация на непълнолетни“, каза още зам. министър Султанка Петрова.  \r\nВиолета КРЪСТЕВА", "date": "2019.06.12", "title": "Зам.-министър Султанка Петрова: Изпълнителната агенция и Главната инспекция по труда следят активно за случаи на експлоатация на детски труд"}
{"url": "http://www.focus-news.net/news/2019/06/12/2669158/kolyu-panayotov-lovno-ribarsko-druzhestvo-varnenski-sokol-uchrediteli-na-organizatsiyata-ni-sa-aleksandar-dyakovich-i-hristo-slaveykov.html", "text": "Някогашният председател на Окръжния съд във Варна Александър Дякович и работещият като съдия в града Христо Славейков са учредителите на Ловно-рибарско дружество „Варненски сокол“. Това каза в интервю за  Радио „Фокус“ – Варна  настоящият председател на организацията Колю Панайотов. „Учредител на нашата организация е Александър Дякович, който работи като окръжен съдия в града. С пристигането си от София той се запознава с видни личности тук, като учители, лекари, журналисти, адвокати. Сред тях има и чужденци, предимно чехи, които работят в областта на българското образование. Именно в разговори с тях по време на излети в красивите околности на Варна, възниква и идеята за организиране на Ловно дружество. По това време, през 1888 година, в града живее Христо Славейков, син на видния деец и възрожденец Петко Славейков, който също работи като съдия в Окръжния съд. Той е бил също и запален ловджия. При разговори между двамата Славейков предлага на Дякович да му даде пушка и патрони и той да го придружава в ловните му излети“, разказа накратко историята за основаването на организацията Колю Панайотов.  \r\nПо думите му за кратко време, Александър Дякович се запалва по лова. През май 1889 година, след продължителна разяснителна работа, двамата поканват на учредително събрание в градската градина, до Часовника, своите съмишленици. На него се събират д-р Николай Иванов, д-р Дитерер, търговецът г-н Гербоа и бившият кмет на Варна Янко Славчев, който е и виден търговец и общественик, параходният агент Методи Станев и Щерю Белчев. По този повод Александър Дякович пише в своите спомени: „През май 1889 година неколцина ловци, любители на природата, между тях и двама чужденци, основаха Ловно дружество „Сокол“ и предприеха излети, семейно с жени и деца, които впоследствие стават традиция“. Според Колю Панайотов, днешните членове на Ловно-рибарското дружество са решили да дадат широка гласност на честването относно 130-тата годишнина. По този повод, в началото на юни са организирани изложение на киноложки породи кучета, състезания по спортен риболов и стрелба.  \r\n„На 15-ти юни планираме по-голямо мероприятие. Изхождайки от многогодишната традиция, още през 1922 година се провеждат първият ловен събор и първият марш до паметника на Васил Левски, варненската ловна организация, също е организирала подобно събитие. В 10.30 часа, в тържествен марш на ловците от площад „Независимост“, ще посетим паметниците на Васил Левски и Христо Ботев в Морската градина, където ще поднесем венци. Това ще бъде една почит към героите, които заслужават. В следващите часове, от 13 часа ще се проведат другарските обеди и срещи и тържествата ще продължат до късно вечерта“, допълни Колю Панайотов. \r\nДиана СТОЕВА", "date": "2019.06.12", "title": "Колю Панайотов, Ловно-рибарско дружество „Варненски сокол“: Учредители на организацията ни са Александър Дякович и Христо Славейков"}
{"url": "http://www.focus-news.net/news/2019/06/12/2669159/yordanka-fandakova-kmet-na-sofiya-stoynostta-na-proekta-po-razshirenieto-na-park-vazrazhdane-e-malko-nad-95-mln-i-se-finansira-ot-obshtinskoto-druzhestvo-sofiyski-imoti.html", "text": "Стойността на проекта по разширението на парк „Възраждане“ е малко над 9,5 млн. и се финансира от общинското дружество „Софийски имоти“. Това каза кметът на София Йорданка Фандъкова по време на проверка на дейностите по разширението на парк „Възраждане“, предаде репортер на  Агенция „Фокус“ . „Басейнът на парк „Възраждане“ ще е с минерална вода. Преди няколко години започнахме да планираме и проучваме. Това ще бъде първият общински обект, в който минералната вода ще се ползва по предназначение за басейни и спа процедури“, заяви Йорданка Фандъкова. Тя посочи, че заедно с това в момента се възстановява изцяло банята в Банкя, в която също ще се използва минералната вода. „Очаквам следващата година и този обект да е готов. Заедно с това предстои буквално до дни да се обяви процедурата за възстановяване на банята в \"Овча купел\". Първият общински обществен аквапарк, заедно с възстановяване на две бани е отчетения резултат до този момент по отношение на минералните води на София. Ясна е позицията ни - много отговорно да се възползваме от богатството на София, но разбира се това ще става поетапно. Проблемите навсякъде бяха огромни - и със собственост, и с прехвърляне на собствености, и с финансиране“, посочи столичният кмет.  \r\nПо думите й стойността на проекта е малко над 9,5 млн. и се финансира от общинското дружество „Софийски имоти“. По време на събитието стана ясно още, че от тях 5 млн. и 300 хил. са проектно финансиране през мениджър от финансовите услуги в България. Останалите услуги се осигурени от дружеството със собствени средства. Те са от търговската дейност на дружеството, което се занимава основно със стопанисване и даване под наем на имоти. Предвиден е и водоналивен кът, който ще бъде разположен пред обслужващата сграда. То ще бъде денонощно със свободен достъп. \r\n\"Това, което ние очакваме от чисто търговските дружества, каквото е „Софийски имоти“, са инвестициите\", каза още кметът на София Йорданка Фандъкова. Тя посочи, че утре ще се гледат отново резултатите на търговските дружества и на общинската икономика. „Аз лично не очаквам дивиденти и директно постъпило финансиране в Общината, въпреки, че зам.-кметът на Столичната община Дончо Барбалов не се сърди, когато това се случва. За мен по-важна е промяната в градската среда“, посочи Фандъкова. По думите й чисто търговските дружества трябва да помогнат на Община София да промени средата и да я направи по-добра за живеене. На събитието стана ясно, че целият парк е финансиран от общински дружества. „Вече е наложена и процедура за избор на изпълнител за парк „Дружба“, за който са отделени 1 млн. и 200 хил. лв. Тази процедура включва и проектирането. Процедурата е „Инженеринг“, подчерта столичният кмет.", "date": "2019.06.12", "title": "Йорданка Фандъкова, кмет на София: Стойността на проекта по разширението на парк „Възраждане“ е малко над 9,5 млн. и се финансира от общинското дружество „Софийски имоти“"}
{"url": "http://www.focus-news.net/news/2019/06/12/2669162/sofiya-aktsiya-na-prokuraturata-se-provezhda-na-bul-tsar-osvoboditel-v-rayona-na-narodnoto-sabranie.html", "text": "Акция на прокуратурата се провежда на бул. \"Цар Освободител\" в района на Народното събрание, предаде репортер на  Агенция \"Фокус\" . На място е и ръководителят на Специализираната прокуратура Димитър Петров.  Очаквайте подробности.  \r\nДеница КИТАНОВА", "date": "2019.06.12", "title": "София: Акция на прокуратурата се провежда на бул. \"Цар Освободител\" в района на Народното събрание"}
{"url": "http://www.focus-news.net/news/2019/06/12/2669164/api-na-13-yuni-se-ogranichava-dvizhenieto-po-patnite-vrazki-burgas-saedinenie-i-saedinenie-sofiya-na-p-v-tsalapitsa-pri-112-ti-km-na-am-trakiya.html", "text": "На 13 юни от 8.00 до 20.00 часа се ограничава движението по пътните връзки Бургас - Съединение и Съединение - София на пътен възел „Цалапица“ при 112-ти км на АМ „Тракия“. Това съобщиха от пресцентъра на  Агенция „Пътна инфраструктура“ . \r\nОбходният маршрут за пътната връзка Бургас – Съединение е през пътен възел Бенковски - Съединение. В посоката Съединение – София шофьорите могат да преминават от кръгово кръстовище Орта Хан по път I-8 Пловдив-Пазарджик и при пътен възел „Пазарджик“ отново да се включат в АМ „Тракия“. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nРемонтните работи на пътните връзки, които започнаха в началото на седмицата, включват подмяна на асфалтовата настилка. В зависимост от метеорологичните условия се очаква те да завършат през следващата седмица. Предвидените средства за обновяването на пътните връзки са около 400 хил. лв. с ДДС и са осигурени от бюджета на АПИ по програмата за текущ ремонт.", "date": "2019.06.12", "title": "АПИ: На 13 юни се ограничава движението по пътните връзки Бургас - Съединение и Съединение - София на п. в. „Цалапица“ при 112-ти км на АМ „Тракия“"}
{"url": "http://www.focus-news.net/news/2019/06/12/2669163/burgas-amerikanskiyat-avtor-na-bestselari-erik-uaynar-gostuva-v-grada-na-16-yuni.html", "text": "Американският автор на бестселъри Ерик Уайнър гостува в Бургас на 16 юни от 19.00 часа в Експо център \"Флора\". Това съобщиха от пресцентъра на  Община Бургас . Уайнър ще представи книгата си \"География на блаженството\", включена в списъка на бестселърите за всички времена на \"Ню Йорк Таймс\", както и другите две негови заглавия - \"Човек търси Бог\" и \"География на гения\". \r\nОсвен срещата си с Ерик Уайнър бургаската публика ще има възможност да чуе за пръв път на живо и любимата му българска етно джаз група - \"Outhentic\" /Аутентик/ - младите български музиканти, които жънат успехи по света с модерния прочит на нашата народна музика. Групата е сформирана през 2012 година, основана е от Живко Василев (кавал, пиано) и Райна Василева (вокал, перкусии). \"Outhentic\" представлява съчетание между думите: \"out\" и \"authentic\", което преведено на български език означава \"извън автентичното\" и препратка към техния индивидуален стил. През 2016 година, групата реализира първия си самостоятелен албум, в който взимат участие гост-изпълнители от различни краища на света. Той е със заглавие YesToday. В процеса на утвърждаване на стила си, формацията има възможността, да колаборира с изключителни, световноизвестни музиканти и групи като: номинирания за \"Грами\" басист - Хуан Гарсия-Херерос, Стоян Янкулов , Иън Стивънсън, Сучет Малхотра, Банда Дел Падре и др. В биография на групата, влизат участия на различни български международни сцени: Участие в дванадесетото издание на \"Европейската нощ на музеите\" 2016 (Сливен), \"Мини Джаз Фест\" 2017(Велико Търново), Гластънбъри Фестивал 2017 (Англия), Jazz Forum Stara Zagora 2018 и др.", "date": "2019.06.12", "title": "Бургас: Американският автор на бестселъри Ерик Уайнър гостува в града на 16 юни"}
{"url": "http://www.focus-news.net/news/2019/06/12/2669165/ministerstvo-na-pravosadieto-nov-tseh-v-starozagorsko-obshtezhitie-shte-dava-rabota-na-30-lisheni-ot-svoboda.html", "text": "Заместник-министърът на правосъдието проф. Николай Проданов, главният директор на Главна дирекция „Изпълнение на наказанията“ гл. комисар Васил Миладинов и изпълнителният директор на Държавно предприятие „Фонд затворно дело“ /ДПФЗД/ Иван Иванов откриха днес производствено помещение за изработване на арматурни заготовки. Това съобщиха от пресцентъра на  Министерството на правосъдието . Цехът се намира на територията на Затворническото общежитие от закрит тип „Черна гора“ към затвора - Стара Загора и в него ще се осигури трудова заетост на близо 30 лишени от свобода, които ще бъдат специално обучени за това. Затворниците ще работят в модерно хале, оборудвано със съвременна техника и отговарящо на всички изисквания от охранителна гледна точка. \r\nФирмата, инвестирала в съвместната дейност с ДПФЗД, е една от лидерите на българския пазар в областта на търговията с метали и от две години произвежда профили от поцинкована ламарина на територията на затвора във Варна. \r\nСредствата, вложени от страна на държавното предприятие в изграждането и оборудването на производственото помещение до настоящия момент са около 47 000 лв., а от страна на фирмата - над 1 млн. лв.  \r\nПри официалното откриване днес ресорният заместник-министър проф. Проданов подчерта, че политиката за подобряване на възможностите за трудова ангажираност на лишените от свобода чрез привличане на повече потенциални работодатели и подобряване на условията за производствени дейности на територията на затворите, е от изключителна важност. Той изтъкна още, че участието на лицата в трудова дейност цели тяхното превъзпитание, придобиване и повишаване на професионална квалификация и ресоциализацията им.  \r\nПо данни на Главна дирекция „Изпълнение на наказанията“ към началото на юни 2019  г. общият брой на ангажираните с трудова дейност лица е 2977, като най-голям е делът на заетите по чл. 80 от Закона за изпълнение на наказанията и задържането под стража. Това са лишените от свобода, на които с изричното тяхно писмено съгласие администрацията на затвора може да възлага доброволен неплатен труд. Техният брой е 1395 души. По линия на отдаване на труд от Държавно предприятие „Фонд затворно дело“ са ангажирани 901 затворници, а заетите по домакински щат са 681. Основните области, в които лицата полагат труд, са обслужващата и комунално-битовата дейност, строителната дейност, селското стопанство, изработването на изделия на ишлеме и др. \r\nПроф. Проданов и главният директор на ГДИН гл. комисар Миладинов се запознаха на място и с хода на ремонтните дейности, които се извършват в затворническото общежитие „Черна гора“. В скоро време там ще приключи мащабният проект, с който се изграждат санирани възли във всяка килия, баня и умивалня на всеки етаж и група. Строителните дейности включват още обособяване на нови кухненски блок и столова, нови учебни стаи, фитнес зала и помещения за групова работа.", "date": "2019.06.12", "title": "Министерство на правосъдието: Нов цех в старозагорско общежитие ще дава работа на 30 лишени от свобода"}
{"url": "http://www.focus-news.net/news/2019/06/12/2669149/ministar-nikolina-angelkova-shte-otkrie-priemna-za-grazhdanite-i-biznesa-v-slanchev-bryag.html", "text": "Министърът на туризма Николина Ангелкова ще открие приемна за гражданите и бизнеса в к.к. Слънчев бряг. Това съобщиха от пресцентъра на  Министерство на туризма . Срещата ще се проведе на 14 юни 2019 г. от 11.00 до 13.00 часа в залата на административната сграда на \"Слънчев бряг\" АД. \r\nВ рамките на събитието гражданите и представители на бизнеса ще имат възможност да разговарят с министър Ангелкова и да споделят мнение и предложение за развитието на туристическия продукт. Подобни приемни министър Ангелкова ще има през целия летен сезон.", "date": "2019.06.12", "title": "Министър Николина Ангелкова ще открие приемна за гражданите и бизнеса в Слънчев бряг"}
{"url": "http://www.focus-news.net/news/2019/06/12/2669154/afp-shindzo-abe-zapochna-misiyata-si-v-teheran-za-otslabvane-na-naprezhenieto.html", "text": "Министър-председателят на Япония Шиндзо Абе пристигна на посещение в Техеран, чиято цел е да се опита да допринесе за отслабването на напрежението между Иран и САЩ, предава  AFP . \r\nЯпонският премиер бе посрещнат на летището в Техеран от министъра на външните работи на Иран – Мохамад Джавад Зариф. На Абе предстоят срещи с иранския президент Хасан Рухани и с лидер на аятолах Али Хаменей. Тереза Герова", "date": "2019.06.12", "title": "AFP: Шиндзо Абе започна мисията си в Техеран за отслабване на напрежението"}
{"url": "http://www.focus-news.net/news/2019/06/12/2669170/sanyal-krasteva-riosv-varna-dazhdovnoto-vreme-zabavi-kampaniyata-po-sabirane-na-lipov-tsvyat-v-oblastta.html", "text": "Предвид дъждовното време напоследък цъфтежът на липата във Варненска област се е забавил и кампанията за събиране на липов цвят също. Това каза в интервю за  Радио „Фокус“ – Варна  Санял Кръстева, старши експерт в Дирекция „Превантивна дейност“ в Регионалната инспекция по околната среда и водите (РИОСВ). Според нея предвид това в РИОСВ още не са постъпвали сигнали за нерегламентирано събиране по улиците в града, каквито практики е имало през други години. Според експерта събирането на липовия цвят се контролира от органите, които издават позволителните на берачите. „Самите билкозаготвители по принцип нямат интерес от събирането и измитането на този цвят от улиците, защото после за неговото прочистване, те полагат много повече усилия. Билкозаготвителят е лицето, което извършва тази предварителна подготовка, предава изсушеното растение на друг, който определя цената спрямо качеството“, посочи Санял Кръстева. Тя уточни, че правилата за събиране на лечебни растения и в частност на липовия цвят, са описани в цяла наредба. „Там са разписани начинът на събиране и периодите, в които трябва да става това. Например някои лечебни растения, предимно ароматните, изобщо не трябва да се събират във влажно време, а напротив – трябва да е доста слънчево, за да се запазят техните характеристики и лечебните им свойства. В други ситуации тяхното използване е безсмислено, защото свойствата им са намалени, именно поради събирането по неправилен начин“, обясни още експертът. \r\nТя отбеляза, че от началото на година експерти от Регионалната инспекция по околната среда и водите са съставили 4 акта и са издали две предписания на собствениците на билкозаготвителни пунктове и складове за билки. По думите й предписанията са били дадени за предоставяне на позволителни. При проверки на място, те са били описани в документацията на фирмата, но физически не са присъствали в пунктовете. Актовете са били издадени поради отказ за предоставяне  на обобщена справка в РИОСВ – за изкупени, изработени и налични количества билки. По информация на Санял Кръстева към настоящия момент в териториалния обхват на инспекцията са регистрирани общо 36 билкозаготвителни пунктове и складове за билки. От тях 23 са в област Варна, а останалите 13 – в област Добрич. Пунктовете са организирани както от физически, така и от юридически лица. В тях се извършва изкупуване и първична обработка на лечебни растения, които са характерни за района. Контролни проверки се залагат още в началото на годината, когато се изготвя планът на РИОСВ. За тази година те са общо 54. В графика са включени всички билкозаготвителни пунктове и складове. Включени са 11 общини от областите Варна и Добрич и 5 държавни, ловни и горски стопанства. Проверките са заложени за изпълнение в най-интензивните периоди за събиране на лечебни растения, за да бъдат най-ефективни. „Извършването им започна още през май и до момента са проверени общо 18 пункта за билки“, обясни още Санял Кръстева. По думите й още през пролетта във Варненско започва събирането на цвят глог с листа, цвят бъз, коприва, полски хвощ. Има и някои корени, които също се изкупуват, като корени на черен оман, коприва. Липовият цвят също е характерен, както и кори от върба, живовляк също се изкупува. „Това са билки, които са предимно лесно разпознаваеми и лесно достъпни“, обясни още експертът. \r\nДиана СТОЕВА", "date": "2019.06.12", "title": "Санял Кръстева, РИОСВ – Варна: Дъждовното време забави кампанията по събиране на липов цвят в областта"}
{"url": "http://www.focus-news.net/news/2019/06/12/2669166/stara-zagora-hirurzi-spasiha-zhivota-na-5-godishno-momchentse-s-preryazana-ot-staklo-raka.html", "text": "Екип от над 10 лекари от различни специалности спасиха живота на 5-годишно момченце от Казанлък с тежко порязана ръка в областта на китката и дланта. Това съобщиха от  болница „Тракия“ - Стара Загора . На 6 юни вечерта детето играело със сестричката си вкъщи, когато децата случайно счупили остъклената част на холната врата. Парче стъкло пронизало дясната ръка на детето, предизвиквайки разкъсвания на основни връзки в областта на дланта и пръстите и обилна кръвозагуба. Линейка на спешна помощ веднага отвежда пострадалото дете в Спешния кабинет на болница „Тракия“ в Стара Загора, където случаят е поет от съдовите хирурзи д-р Павел Атанасов и д-р Антон Елкин. Те успяват да спрат кръвозагубата и по най-бързия начин да сформират мултидисциплинарен екип от лекари.  \r\n„Имаше опасност детето да загуби не само ръката си, но и живота си, тъй като напълно беше прерязана една от основните артерии на ръката в областта на китката и дланта – артерия улнарис, както и един от важните нерви – улнарния нерв. Прерязани бяха и сухожилията на 3-ти, 4-ти и 5-ти пръст“, обясни д-р Павел Атанасов. \r\nЛекарите от „Тракия“ се обаждат на колегите си неврохирурзи от УМБАЛ „Проф. д-р Ст. Киркович“, откъдето пристигат д-р Божидар Петров, д-р Иван Миндов и доц.д-р Стефан Вълканов. Те успяват да възстановят прекъснатите нерви на детската ръка. „Това стана под микроскопски контрол с използване на специални увеличителни очила и друга апаратура, с каквато е оборудвана нашата операционна, тъй като нарушените структури са много миниатюрни“, посочи д-р Антон Елкин. След неврохирурзите той и д-р Павел Атанасов се залавят с възстановяването на прекъснатата артерия улнарис, а колегата им Ортопедично отделение, д-р Митко Георгиев, зашива прекъснатите сухожилия в ставния апарат на ръката на детето. \r\nПетчасовата операция преминава под анестезиологичния контрол на началника на Операционен блок в болницата, д-р Иван Калчев с анестезиологична сестра Жулиета Андреева и консултациите на педиатъра и детски невролог д-р Гергана Сарайлиева – Карамихова плюс инструментиращите специалисти Цанка Тодорова и Станислав Папазов. \r\nНа петия ден след инцидента – 11 юни, детето е изписано от отделението по „Съдова и ендоваскуларна хирургия“ на болница „Тркия“ с възстановен 95% двигателен обем на ръката. „Малкият пациент има много добър отговор по отношение на възстановените нервни структури като флексия, екстензия и ротация на засегнатите пръсти. Те имат нормална чувствителност, единствено в палеца детето все още чувства леко изтръпване, което се очаква скоро да отшуми“, обясни д-р Павел Атанасов. Прогнозите са, че детето ще въстанови ръката си на 100%. \r\nЩастливи сме, че успяхме не само да спасим живота на детето, но и да преодолеем опасността то да загуби ръката си, споделиха при изписването на малкия си пациент медиците, взели участие в сложната хирургическа интервенция.", "date": "2019.06.12", "title": "Стара Загора: Хирурзи спасиха живота на 5-годишно момченце с прерязана от стъкло ръка"}
{"url": "http://www.focus-news.net/news/2019/06/12/2669169/dimitar-petrov-spetsializirana-prokuratura-aktsiyata-na-bul-tsar-osvoboditel-e-svarzana-s-obvinenieto-sreshtu-ivo-prokopiev-i-oshte-nyakolko-dushi.html", "text": "Получихме разрешение от Специализирания съд за претърсване. Това каза пред журналисти Димитър Петров, ръководител на Специализираната прокуратура, във връзка с претърсванията в офиси на бул. \"Цар Освободител\", предаде репортер на  Агенция \"Фокус\" . Петров посочи, че акцията е свързана с обвинението от миналата седмица срещу Иво Прокопиев и още няколко души. Той допълни, че целта на претърсването е свързана с транзакции на фирмата, обект на обвинението и не касаят издателската дейност на Прокопиев. \"В момента колегите работят на 7-ия етаж\", каза още Петров. По думите му се извършват процесуално-следствени действия. \"Един от обвиняемите е на място, заедно с неговите защитници\", каза Петров.  \r\nДеница КИТАНОВА", "date": "2019.06.12", "title": "Димитър Петров, Специализирана прокуратура: Акцията на бул. \"Цар Освободител\" е свързана с обвинението срещу Иво Прокопиев и още няколко души"}
{"url": "http://www.focus-news.net/news/2019/06/12/2669171/rumen-todoranov-regionalen-fermerski-sayuz-pavlikeni-ochakva-se-izkupnata-tsena-na-pshenitsata-tazi-godina-da-dostigne-do-280-290-leva-za-ton.html", "text": "чаква се изкупната цена на пшеницата тази година да достигне до 280-290 лева за тон. Това каза за  Радио „Фокус“ – Велико Търново  Румен Тодоранов, председател на Регионален фермерски съюз – Павликени и представител на структурата за региона на Националната асоциация на зърнопроизводителите (НАЗ). Той посочи, че цената на хлебната пшеница също няма да е на високи равнища. По думите му тя ще достигне до 300-320 лева на тон. Румен Тодоранов съобщи, че от Нова година насам сделките на зелено са на стойности от 240-250 лева за тон. Ако времето се вложи, прогнозите са цената на зърното да се повиши. „Ние сме в Черноморския регион и изкупната цена в България до голяма степен се влия и от реколтата в Русия и Украйна. Ако тя е лоша, естествено цената на българската пшеница ще е по-висока“, посочи Румен Тодоранов. \r\nНадежда КРЪСТЕВА", "date": "2019.06.12", "title": "Румен Тодоранов, Регионален фермерски съюз – Павликени: Очаква се изкупната цена на пшеницата тази година да достигне до 280-290 лева за тон"}
{"url": "http://www.focus-news.net/news/2019/06/12/2669160/oblastniyat-upravitel-na-veliko-tarnovo-lyubomira-popova-otmenya-se-bedstvenoto-polozhenie-v-strazhitsa.html", "text": "Пристигна заповед от кмета на Община Стражица, че днес от 16.00 ч. се отменя бедственото положение в селата Камен и Нова Върбовка. Това каза за  Агенция „Фокус“  областният управител на Велико Търново проф. д-р Любомира Попова. \"Преди обяд бях на място, положението се нормализира, тъй като валежите вече спряха. Сутринта имаше незначителни превалявания\", обясни тя. \"Пожарната денонощно източваше язовира „Чешме дере“ в село Камен и нивото му е спаднало с повече от метър-метър и половина и е под критичното ниво, няма опасност от преливане“, заяви Любомира Попова и уточни, че постепенно животът в двете села се връща към нормалния си ритъм. \r\nЦветилена СИМЕОНОВА", "date": "2019.06.12", "title": "Областният управител на Велико Търново Любомира Попова: Отменя се бедственото положение в Стражица"}
{"url": "http://www.focus-news.net/news/2019/06/12/2669172/yordanka-fandakova-kmet-na-sofiya-organiziraniyat-ot-bsp-protest-v-kv-druzhba-e-porednoto-im-usilie-da-se-predstavyat-kato-zashtitnik-na-obshtestveniya-interes.html", "text": "Протестът, който организира БСП за застрояването в кв. „Дружба“ е поредното усилие на партията да се представи като защитник на обществения интерес. Това каза пред журналисти кметът на София Йорданка Фандъкова, предаде репортер на  Агенция „Фокус“ . „С общия устройствен план на квартала от 2007 година има една част, която е откъсната от парка. Част от нея вече е застроена. В тази част попада и един частен имот, за който главният архитект на София Здравко Здравков отказа, в подробния устройствен план, да заложи застрояване, след което неговото решение беше обжалвано. То взе страната на собствениците на имота“, заяви Фандъкова. Тя посочи, че в момента главният архитект е възложил и нов план, за да може да се запази този терен, който също се обжалва. „В момента аз не зная каква е точно причината, защото решение няма за строителство. Но защо точно сега решиха колегите от БСП да правят протест, не мога да кажа. Мога само да предположа. Настояването да се изкупи в този момент имот, означава, настояване да се дадат едни пари на определени хора“, подчерта столичният кмет.  \r\nПо думите й в кв. „Дружба“ има около 200 такива казуса. „Тоест, ако изберем единия казус да го решим с купуване, без да има нужда, в този момент предстоят дела и решения на съда. Ние правим всичко възможно и всички усилия да не допуснем и тази част от парка да бъде отделена и дадена за строителство“, каза Фандъкова. По думите й оградата на тази част е право на собственика. „Искам само да припомня, че преди няколко години, ние с главния архитект и тогавашния екип на Министерството на регионалното развитие, настояхме да не се допускат т. нар. „ажурни огради“. Възможността на собствениците, когато става въпрос за зелени пространства или основни пътни артерии, не се допуска да се поставят такива огради. Те не водят до нищо, освен, че ограничават достъпа. Парламента не прие това искане и в момента действително собствениците имат право да се сложат такива огради. Но това не води до нищо, защото те нямат възможност в момента да строят“, изтъкна още кметът на София.", "date": "2019.06.12", "title": "Йорданка Фандъкова, кмет на София: Организираният от БСП протест в кв. „Дружба“ е поредното им усилие да се представят като защитник на обществения интерес"}
{"url": "http://www.focus-news.net/news/2019/06/12/2669176/madlin-olbrayt-gorda-sam-voynata-v-kosovo-beshe-sblasak-s-varvarskite-prestapleniya-sreshtu-tsivilnoto-naselenie.html", "text": "Бившият държавен секретар на САЩ Мадлин Олбрайт в речта си на церемонията по случай 20-годишнината от влизането на силите на НАТО в Косово заяви, че е горда от това, което направиха американците преди две десетилетия, заедно със съюзниците на Алианса, с намесата срещу тогавашната СР Югославия, предава скопското електронно издание  „24 инфо“ . \r\n На централната демонстрация на площада Скендербег в Прищина, Олбрайт заяви, че е „щастлива, че Косово се освободи“ и че „каузата беше праведна“. \r\n„Горда съм от това, което направихме заедно. Войната в Косово беше сблъсък с варварските престъпления срещу цивилното население. Най-важното е, че успяхме - каузата ни праведна“, заяви Олбрайт. \r\nТя припомни момента, когато казала на президента на САЩ Бил Клинтън, че „за Косово трябва да направи всичко необходимо“. \r\nВ чест на Облрайт и по повод 20-тата годишнина от интервенцията на НАТО, която в Косово се празнува като Ден на освобождението, привечер в центъра на Прищина ще бъде открит неин бюст на площад, който ще носи нейното име. \r\nКато държавен секретар на САЩ, Олбрайт, заедно с тогавашния американски президент Клинтън и няколко други западни лидери, беше основният защитник на намесата на НАТО в СР Югославия през 1999 година. След 78-дневната въздушна кампания в Куманово беше подписано военно-техническо споразумение между НАТО и Югославската армия и полицията, а три дни по-късно сухопътните сили на Алианса влязоха в Косово и създадоха международната военна мисия КФОР. \r\nПревод и редакция:", "date": "2019.06.12", "title": "Мадлин Олбрайт: Горда съм! Войната в Косово беше сблъсък с варварските престъпления срещу цивилното население"}
{"url": "http://www.focus-news.net/news/2019/06/12/2669173/blagoevgrad-s-poreditsa-ot-sabitiya-v-bansko-shte-badat-pocheteni-zhivota-i-deloto-na-paisiy-hilendarski.html", "text": "Всяка година на 19 юни Банско се прекланя пред живота и делото на Паисий Хилендарски. Тържествата по случай 297 години от рождението му, 57 години от канонизацията на Паисий и 257 години от написването на „История славянобългарска” започват от 16.30 ч. на 18 юни с Вечерно Богослужение в църквата „Света Троица”. Това съобщиха от пресцентъра на  Община Банско . \r\nЗа 08.00 часа на 19 юни е предвидено Утринно богослужение и Божествена Света литургия. \r\nВ 10.30 часа пред мемориала на св. Паисий Хилендарски, Георги Икономов и общественици от града ще положат цветя в знак на преклонение пред българския народен будител и духовник. Там ще прозвучат и словата в памет на Паисий. \r\nВ 11.00 часа в  Духовно-исторически център „Паисий Хилендарски“, кметът на Общината ще постави началото на препис на „История Славянобългарска”. Желаещите също ще могат да се включат в преписа.  \r\nКакто е казал великият атонски монах: \r\n„Преписвайте тази историйца и платете, \r\nНека ви я препишат,които умеят да я пишат… \r\nИ пазете я ,да не се погуби!” \r\nВсеки, който иска да влезе в „историята на историята”, може да го направи до 19 юни 2020 година, а този препис ще бъде съхраняван за поколения напред в Музеен комплекс – Банско.", "date": "2019.06.12", "title": "Благоевград: С поредица от събития в Банско ще бъдат почетени живота и делото на Паисий Хилендарски"}
{"url": "http://www.focus-news.net/news/2019/06/12/2669177/burgas-startira-lyatnata-programa-na-obshtinata-detska-gradina-na-otkrito.html", "text": "За четвърта поредна година в Бургас стартира общинската програма „Детска градина на открито“. Това съобщиха от пресцентъра на  Община Бургас . В програмата ще се включат двадесет и две детски градини. В периода 10-ти юни – 9-ти август на участниците ще бъде предоставена възможност за една седмица да изнесат дневния режим на децата на открито в парк „Минерални бани“, кв. Ветрен. Там малчуганите ще провеждат образователните си занимания, ще играят сред природата и на открито ще си почиват следобед.", "date": "2019.06.12", "title": "Бургас: Стартира лятната програма на Общината „Детска градина на открито“"}
{"url": "http://www.focus-news.net/news/2019/06/12/2669161/koha-ditore-kosovo-kfor-se-gordee-s-20-godini-sigurnost-v-kosovo.html", "text": "На церемония за 20-годишнината от разполагането на силите на НАТО в Косово командващият КФОР ген.-майор Лоренцо Д`Адарио заяви, че Алиансът са осигурили сигурност и свобода на придвижване за всички граждани на най-младата страна на Балканите в сътрудничество с други международни организации и мисии, създадени в следствие на Резолюция 1244 на СС на ООН, съобщава прищинският ежедневник  Koha Ditore . \r\nВ резултат на тази дейност Косово се променило значително през последните 20 години на мир и прогрес, съгласно думите на Д‘Адарио. Той подчерта, че пътят не е бил лесен: през този период повече от 200 войници на КФОР загубили своя живот. Тези години са били изпълнени с предизвикателства и все още съществуват много проблеми за преодоляване. „Когато се обърна назад, не виждам вече хора, опитващи се да се спасят, да оцелеят, а виждам хора, готови да изградят просперитета и бъдещето на своите деца“, заяви Д`Адарио. Тереза Герова", "date": "2019.06.12", "title": "Koha Ditore (Косово): КФОР се гордее с 20 години сигурност в Косово"}
{"url": "http://www.focus-news.net/news/2019/06/12/2669175/prezidentat-rumen-radev-shte-otkrie-shestiya-svetoven-kongres-na-informatsionnite-agentsii-na-13-yuni.html", "text": "Президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции, на 13 юни, четвъртък. Това съобщиха от  прессекретариата на държавния глава . \r\nМотото на международния форум е \"Бъдещето на новините\" и в него ще участват 200 делегати от около 100 държави, сред които изтъкнати журналисти от влиятелните световни медии.  \r\nТържественото откриване е от 10.00 часа в зала 3 на НДК.", "date": "2019.06.12", "title": "Президентът Румен Радев ще открие Шестия световен конгрес на информационните агенции на 13 юни"}
{"url": "http://www.focus-news.net/news/2019/06/12/2669178/vitseprezidentat-iliyana-yotova-shte-otkrie-xviii-mezhdunaroden-festival-na-chervenokrastkite-i-zdravni-filmi-na-13-yuni.html", "text": "Вицепрезидентът Илияна Йотова ще открие XVIII Международен фестивал на червенокръстките и здравни филми от 19.00 часа в четвъртък, 13 юни, в зала 1 на Фестивалния и конгресен център – Варна. Това съобщиха от  прессекретариата на държавния глава . Фестивалът се провежда под патронажа на вицепрезидента.", "date": "2019.06.12", "title": "Вицепрезидентът Илияна Йотова ще открие XVIII Международен фестивал на червенокръстките и здравни филми на 13 юни"}
{"url": "http://www.focus-news.net/news/2019/06/12/2669143/premierat-boyko-borisov-ima-pravitelstveno-reshenie-za-1-lv-subsidiya-takava-kakvato-dve-godini-slavi-trifonov-ni-trieshe-na-glavite-na-vsichki.html", "text": "Има правителствено решение за 1 лв. субсидия – такава, каквато две години Слави Трифонов ни триеше на главите на всички. Това каза пред журналисти на учебен полигон „Ново село“ премиерът Бойко Борисов, предаде репортер на  Агенция „Фокус“ . \r\nНа въпрос как ще коментира предложението на народният представител от ДПС Делян Пеевски партийните субсидии да станат 0 лв., Борисов попита защо трябва да коментира тази тема. „Има правителствено решение за 1 лв. субсидия – такава, каквато две години Слави Трифонов ни триеше на главите на всички. И вие нито веднъж не нарекохте това популизъм“, заяви министър-председателят. „Ние не предлагаме, а сме взели правителствено решение, така че то не подлежи на коментар“, каза още Борисов.", "date": "2019.06.12", "title": "Премиерът Бойко Борисов: Има правителствено решение за 1 лв. субсидия – такава, каквато две години Слави Трифонов ни триеше на главите на всички"}
{"url": "http://www.focus-news.net/news/2019/06/12/2669167/pazardzhik-rzi-sledi-za-sastoyanieto-na-piteynata-voda-v-grad-strelcha.html", "text": "Регионална здравна инспекция (РЗИ) – Пазарджик следи за състоянието на питейната вода в град Стрелча, съобщиха за  Радио „Фокус“ – Пазарджик  от РЗИ – Пазарджик. Здравната инспекция е издала предписание на кмета на Община Стрелча Стойно Чачов и управителя на „ВиК-С“ – Стрелча Филип Фингаров, за провеждане на задължителни хигиенни и противоепидемични мерки.  Поводът е обявеното от кмета бедствено положение за град Стрелча за периода 10-17 юни 2019 г., вследствие на усложнена метереологична обстановка довела до сериозно компрометиране на вододайната зона на града и необходимост от предприемане на спешни действия за предотвратяване на последствия застрашаващи здравето на хората.  \r\nСпешните мерки включват: доставка на достатъчно количество питейна вода за населението на град Стрелча, с качества съгласно изискванията на Наредба № 9/2001 г. на Министерство на здравеопазването, за качеството на водата за питейно-битови цели, с цел недопускане възникване на епидемичен риск за населението; механично почистване и дезинфекция на съдовете за вода при режимно водоснабдяване; ежедневна информация до РЗИ Пазарджик за извършени неотложни аварийно-възстановителни дейности; периодично информиране на населението чрез писмени обяви и регионални медии; периодичен анализ на водата доставяна чрез водоноски и предоставянето им на РЗИ.  \r\nНа 11 юни 2019 г. екип от служители на отдел „Държавен здравен контрол“ е извършил проверка на обекти с обществено предназначение в града.  При проверката е установено, че населението на град Стрелча използва за питейни нужди вода от съществуващи чешми, захранени с вода от наличните минерални водоизточници. Осигурени са водоноски с вода за битови нужди. В детските и учебните заведения е доставена бутилирана изворна вода в достатъчни количества. След извършване на дезинфекция на водопроводната мрежа на град Стрелча, преди възстановяване на нормалното водоподаване, РЗИ – Пазарджик и ВиК дружеството ще извършат пробонабиране на питейна вода с цел извършване на анализи по химични и микробиологични показатели. След получаване на стандартни резултати, подаването на питейна вода към града ще бъде възстановено. \r\nВаня НИКОЛОВА", "date": "2019.06.12", "title": "Пазарджик: РЗИ следи за състоянието на питейната вода в град Стрелча"}
{"url": "http://www.focus-news.net/news/2019/06/12/2669179/riosv-shumen-detsa-spasiha-izostaveni-taralezhcheta.html", "text": "Два поредни дни група ученици от първи до четвърти клас сигнализират за изоставени малки таралежчета в района на междублоковото пространство до ул. „Панайот Хитов“ в Шумен. Това съобщиха от  РИОСВ- Шумен . Първоначално сигналът за малките е подаден на тел. 112 от родител на едно от децата. По-късно е получен в РИОСВ - Шумен и експерти от направление „Биоразнообразие“ веднага са се отзовали на мястото. Те са открили три малки на възраст 3-4 седмици. Ден по-късно децата отново са се обадили за четвърто таралежче. То е намерено на около двайсетина метра по-настрани в близост до детска градина. Бозайниците, които са защитен вид по Закона за биологичното разнообразие, са в добро здравословно състояние и веднага са транспортирани до Спасителния център за диви животни „Зелени балкани“ в Стара Загора, където ще бъдат отгледани и по-късно пуснати в естествена среда.", "date": "2019.06.12", "title": "РИОСВ- Шумен: Деца спасиха изоставени таралежчета"}
{"url": "http://www.focus-news.net/news/2019/06/12/2669174/vartolomey-se-nahvarli-na-moskovskata-patriarshiya-ledenite-vetrove-ot-severnite-stepi-nyama-da-izgasyat-svetlinata-na-fener.html", "text": "Базираният в Истанбул Вселенски патриарх Вартоломей, чиято катедра някога е била първа сред равни в Православното Християнство, се нахвърли на Москвоската патриаршия във вторник заради отказа й да се откаже от юрисдикцията над Украинската църква, пише електронното издание на гръцкия вестник  Kathimerini . \r\nВ коментари, насочени срещу Москва, Вартоломей каза, че „Фенер винаги е източник на светлина и надежда, които не угасват нито от ветровете, които някога са духали от Изток и Запад, нито от ледените ветрове, духащи от степите на Севера“. \r\n„Истината за Украйна ще надделее“, увери той, като осъди „клеветниците“. \r\nВестникът припомня, че схизмата между Москва и Фенер започна, след като  главата на новосформираната „Православна църква на Украйна“ (ПЦУ) Епифаний получи томос за автокефалия на територията на Православната църква на Украйна - Московкса патриаршия през януари в Истанбул. \r\nПревод и редакция:", "date": "2019.06.12", "title": "Вартоломей се нахвърли на Московската патриаршия: Ледените ветрове от северните степи няма да изгасят светлината на Фенер"}
{"url": "http://www.focus-news.net/news/2019/06/12/2669183/prezidentat-rumen-radev-shte-bade-na-ofitsialno-poseshtenie-v-ungariya-na-13-i-14-yuni.html", "text": "Президентът Румен Радев ще бъде на официално посещение в Унгария по покана на президента на страната Янош Адер на 13 и 14 юни. Това съобщиха от  прессекретариата на държавния глава . \r\nБългарският президент и неговата съпруга Десислава Радева ще бъдат посрещнати с официална церемония от президента Адер и съпругата му Анита Херцег. В президентския дворец двамата президенти ще проведат среща „на четири очи“ и ще ръководят пленарните разговори между официалните делегации на България и Унгария, след което ще дадат съвместна пресконференция.  \r\nСред акцентите в разговорите на държавния глава в Будапеща ще бъдат актуални въпроси от регионалния, европейския и международен дневен ред, сътрудничеството в областта на  отбраната и сигурността и миграцията, както и двустранните търговско-икономически отношения, инвестициите, туризма, културата и образованието. Президентите на България и Унгария ще обсъдят перспективите на държавите от Западните Балкани за интеграция в ЕС и НАТО.  \r\nОсвен разговорите с унгарския президент Янош Адер са планирани и срещи с министър-председателя Виктор Орбан, както и с председателя на парламента Ласло Кьовер.  \r\nВ Будапеща президентът и съпругата му ще проведат среща с представителите на българската общност в Унгария.", "date": "2019.06.12", "title": "Президентът Румен Радев ще бъде на официално посещение в Унгария на 13 и 14 юни"}
{"url": "http://www.focus-news.net/news/2019/06/12/2669182/blagoevgrad-obshtina-bansko-predostavya-vazmozhnost-nay-malkite-si-zhiteli-i-gosti-da-stanat-chast-ot-lyato-2019.html", "text": "Отново Община Банско предоставя възможността най-малките си жители и гости да станат част от „Лято 2019“. Това съобщиха от пресцентъра на  Община Банско . \r\nОбщинската програма осигурява разнообразни занимания за всички деца в града, които, разбира се, са напълно безплатни и достъпни за всеки. Всички летни дейности са финансирани от бюджета на Общината. \r\nТрадиционните дейности, като „Плувно лято”, „Школа по изобразително и приложно изкуство”, Школа по музика, Кръжок „Сръчни ръчички”, Клуб „Кулинарни традиции”, „Занимателни, логически и образователни игри”, „Спортни игри”, Клуб „Опознай своя край”, Клуб „Туризъм”, Клуб „Лято без наркотици”, възпитават и забавляват.  Тази година, освен станалите любими занимания, програмата включва и две нови дейности – клуб „Роботика” и Детска полицейска школа. \r\nВсяка година над 500 деца се записват за програмата и посещават повече от една от занимателните форми. \r\nЗа поредна година и потребителите от социалните заведения ще се възползват от летните занимания.", "date": "2019.06.12", "title": "Благоевград: Община Банско предоставя възможност най-малките си жители и гости да станат част от „Лято 2019“"}
{"url": "http://www.focus-news.net/news/2019/06/12/2669181/plenumat-na-sadiite-ot-vas-reshi-da-ne-sezira-konstitutsionniya-sad-po-zhalbata-na-desislava-ivancheva.html", "text": "Пленумът на съдиите от Върховния административен съд, който се проведе днес реши да не сезира Конституционния съд във във връзка с постъпила жалба от Десислава Петрова Иванчева, съобщиха от пресцентъра на  ВАС . Тя оспорва законността на избора на Атидже Байрямова Алиева - Вели и Искра Димитрова Михайлова - Коларова, и двете от листата на \"ДПС\", обявени с решение № 456-ЕП/31.05.2019 год. на Централната избирателна комисия. Решението на Пленума беше взето с гласовете на 53-ма въховни съдии от общо 71 присъствали.  \r\nСпоред Десислава Иванчева зачетените от ЦИК заявления на Мустафа Карадайъ и Делян Пеевски да оттеглят по същество съгласието си за участие в изборите след провеждането на самите избори представлява институционално легитимиране на злоупотребата с пасивното избирателно право и с демократичните принципи на страната. Решение № 456-ЕП/31.05.2019г. на ЦИК, с което тези заявления за оттегляне на съгласие се зачитат, нарушава Конституцията на Република България и по-специално текста на чл.57, ал.2 от КРБ, който не допуска злоупотреба с права, както и тяхното упражняване, ако то накърнява права или законни интереси на други, пише в жалбата.  \r\nСъгласно чл. 394, ал. 2 от Изборния кодекс Конституционният съд може да бъде сезиран от ВАС въз основа на постъпило в срок (чл. 394, ал. 1 от ИК) оспорване от кандидатите за членове на Европейския парламент от Република България, партиите, коалициите и лицето, което представлява инициативния комитет, регистрирали кандидати в изборите. В тази връзка председателят на ВАС Георги Чолаков свика колективния орган, за да се вземе решение дали искането да бъде отправено към Конституционния съд.", "date": "2019.06.12", "title": "Пленумът на съдиите от ВАС реши да не сезира Конституционния съд по жалбата на Десислава Иванчева"}
{"url": "http://www.focus-news.net/news/2019/06/12/2669184/eksperti-na-mzhg-i-dfz-proveriha-oshte-chetiri-proektni-predlozheniya-za-subsidii.html", "text": "Още четири проектни предложения провериха днес експерти на Министерство на земеделието, храните и горите и Държавен фонд „Земеделие“. Това съобщиха от пресцентъра на  МЗХГ . Три от проверките за съответствие на подадените проекти и инвестиционните намерения на кандидатите бяха извършени на територията на МИГ „Чирпан“ и една на МИГ \"Белово, Септември, Велинград\".  \r\nЕкспертите посетиха терена, на който е предвидено да се построи комплекс с ресторант, стаи за настаняване и приложни занаяти в с. Средно Градище, Община Чирпан. Исканата от бенефициента субсидия е в размер на 390 791 лв. и е за изграждането на комплекса. Упълномощено лице от собственичката на имота заяви, че се предвижда да бъдат изградени три тематични къщички за хляб, занаяти и лавандула, както и стаи за настаняване с капацитет от 8 места.  \r\nВторото проектно предложение е за изграждане на обект за хранене и настаняване. Бенефициентът кандидатства за строително-монтажни дейности. Общата стойност на субсидията по проекта възлиза на 293 780 лв. Собственикът на имота заяви, че се цели да бъде направен ресторант-пицария за хранене, като ще има и места за настаняване. \r\nТретото проектно предложение подадено към МИГ „Чирпан“ е също за изграждане на място за настаняване и хранене. Проектното предложение е на стойност 391 152 лв. Местата за настаняване ще бъдат за максимум 10 лица. Собственичката на имота обясни, че целта е да се развие туристическата дейност в град Чирпан и да бъдат открити работни места за младите хора в региона.  \r\nПри проверките, извършени на територията на Чирпан, не бяха констатирани несъответствия между намеренията на кандидатите и техните проекти. От МИГ „Чирпан“ също увериха проверяващите в достоверността на информацията, посочена от тях.  \r\nВ късния следобед днес, експертите провериха и проектно предложение за закупуване на оборудване и обзавеждане на къща за гости \"Нова Аква\", местност Вельовица, град Велинград, подадено чрез МИГ \"Белово, Септември, Велинград\". Кандидатът иска да закупи активи за оборудване и обзавеждане на стойност 41 640 лв. При проверката бе установено, че къщата за гости е на много ранен етап от завършването си и към момента няма как да бъде стартиран проектът за обзавеждането ѝ. В момента къщата за гости се изгражда със собствените средства, а оборудването ще бъде финансирано чрез проектното предложение, в случай, че то бъде одобрено.  \r\nРезултатите от днешни проверките ще бъдат предадени с доклад на Държавен фонд „Земеделие“, който ще разгледа проектните предложения за допустимост и одобрение.  \r\nПредстои да бъдат проверени още 3 от общо 14 проекта, кандидатствали за развитие на туристически дейности. Поредността им се определя от медиите. Проверките и резултатите от тях се излъчват на живо във \"Фейсбук\" страницата на министърът на земеделието, храните и горите Десислава Танева.", "date": "2019.06.12", "title": "Експерти на МЗХГ и ДФЗ провериха още четири проектни предложения за субсидии"}
{"url": "http://www.focus-news.net/news/2019/06/12/2669168/aleksandar-vuchich-pozitsiyata-na-sasht-i-frantsiya-za-kosovo-mi-e-po-blizka-ot-tazi-na-rusiya.html", "text": "В дневния ред на всички отговорни разговори за бъдещето на Косово трябва да бъде включена идеята за разграничение между сърбите и албанците, заяви президентът на Сърбия Александър Вучич в Белград, като напомни, че тази идея досега не е подкрепена нито от сръбската общественост, нито от Запада, предава руската агенция  EA Daily . \r\n„Ако се мисли за някаква дългосрочна договорка (с албанците), тази тема при всички случаи ще бъде на масата за преговори. Умните хора трябва да решат този въпрос. Съжалявам, че не мога да направя това, а дори бих се радвал да поема върху себе си част от осъжданията на обществеността, защото съм уверен, че с помощта на постигнатото споразумение бих обезпечил свободата и сигурността на голяма част от Сърбия, дори и на нашите граждани в Косово и Метохия“, цитира думите на президента обществената телевизия РТС. \r\nВ същото време, подчерта Вучич, в международните среди няма изработено собствено решение на косовския проблем. По неговите думи, той задава всеки ден на западните партньори въпроса „Какво да правим с Косово?“, но не получава отговор. \r\n„Те си нямат понятие какво да правят Косово или с всеки друг въпрос, отнасящ се до Западните Балкани. Искат да предложат нещо, но не знаят какво. Казвам им директно, че те не могат да се договорят между себе си“, заяви държавният глава, като добави, че американците говорят едно с немците и друго с французите“. \r\n„На мен ми е по-близко това, което казват американците и французите. Салвини (вицепремиерът на Италия Матео Салвини) има свое решение, руснаците също – и това е замразен конфликт“, продължи Вучич. \r\nСръбският президент разказа, че основната му идея се заключва в това, между албанците и сърбите да няма граници, за да може в региона да се движат свободно хора, стоки, услуги и капитал и за да могат косовските сърби да живеят в безопасност, а Белград да контролира и финансира здравеопазването и образованието в Северно Косово. \r\n„Това винаги е било същността, но не е било интересно за никого, защото мнозина са виждали това като шанс за политическата им победа, т.е. за моето политическо поражение“, обясни сръбският лидер. \r\nРуската агенция припомня, че по-рано Вучич обяви, че идеята му за „разграничение“ в Косово между сърбите и албнаците се е провалила, а е могла да донесе дългосрочен мир в региона на Западните балкани. \r\nПо време на последното си официално посещение в Сърбия през януари тази година руският президент Владимир Путин обяви, че Москва подкрепя постигането от Белград и Прищина на \"жизнеспособно и взаимно приемливо решение за косовско споразумение, основано на Резолюция 1244 на ООН\". \r\nПревод и редакция:", "date": "2019.06.12", "title": "Александър Вучич: Позицията на САЩ и Франция за Косово ми е по-близка от тази на Русия"}
{"url": "http://www.focus-news.net/news/2019/06/12/2669186/edi-harn-dzhoshua-iska-revansh-s-ruis-v-sasht.html", "text": "Антъни Джошуа иска реваншът с Анди Руис-младши да се състои на мястото, на което бившият шампион по бокс загуби титлите си - \"Медисън Скуеър Гардън\" в Ню Йорк, САЩ. Това заяви лично мениджърът на Джошуа - Еди Хърн. \"Ей Джей ми каза, че ще бъде невероятно да се върне тук и да поправи грешките си от първата битка\", сподели Хърн в интервю за BoxingScene.com. Самият Хърн обаче смята, че е много по-добре мачът да се проведе във Великобритания: \"Разбирам неговото желание, но не мисля, че ще бъде грешка, ако битката е на негова територия\", продължи Еди. На Острова Джошуа ще има зад себе си подкрепата на цял стадион фенове, въпреки че неговото желание е за втори мач в САЩ (иска точно там да поправи грешките). \"Джошуа има последната дума за локацията на втората битка\", завърши Хърн, което означава, че все пак най-вероятно и реваншът ще бъде на американска земя.", "date": "2019.06.12", "title": "Еди Хърн: Джошуа иска реванш с Руис в САЩ"}
{"url": "http://www.focus-news.net/news/2019/06/12/2669180/ek-kam-stranite-chlenki-i-evropeyskiya-biznes-gotvete-se-za-brekzit-bez-sdelka.html", "text": "Европейската комисия препоръча на правителствата на страните от ЕС и европейския бизнес да се възползват от дадената на Великобритания отсрочка до 31 октомври за излизането на страната от Съюза и да се подготвят по-добре за Брекзит без сделка, се казва в разпространено в сряда  заявление на ЕК  за излизането на Обединеното кралство от Блока. \r\n„ЕК напомня, че е отговорност на икономическите субекти да се подготвят за всички сценарии. Сценарият за липса на споразумение остава възможен изход, затова ЕК активно призовава всички играчи да се възползват от допълнителното време, образувало се при отсрочката, за да предприемат всички необходими мерки за подготовка за този сценарий на излизане на Великобритания от ЕС“, се казва в съобщението. „Днес ЕК представи подробности за широките приготовления, които предприемат 27-те държави от ЕС, в сфери, като предоставяне на жителство, социално осигуряване, данъци и мита, транспорт, риболов, банкови услуги, както и медицински услуги, лекарства и техните компоненти“. \r\nКомисията напомня, че сценарият за Брекзит без сделка предполага, че „Обединеното кралство ще бъде чужда страна за ЕС от момента, в който излезе без никакви преходни периоди, оттогава нататък всички видове европейски норми няма да се прилагат за Обединеното кралство“. Това ще доведе до „значителни проблеми за гражданите и бизнеса и ще причини значителни икономически щети, които ще се усетят повече за Обединеното кралство, отколкото за страните от ЕС“. \r\nЕвропейската комисия също така съобщи, че в сряда на редовно заседание на Европейската комисия е направена повторна оценка на всички 19 законодателни инициативи, приети от Комисията в подготовка за излизането на Обединеното кралство от ЕС без споразумение, което трябваше да се проведе на 29 март. Европейската комисия заключи, че всички тези мерки остават уместни и не изискват преразглеждане в контекста на отлагането на датата на излизане от Обединеното кралство от ЕС до 31 октомври. \r\nПревод и редакция:", "date": "2019.06.12", "title": "ЕК към страните-членки и европейския бизнес: Гответе се за Брекзит без сделка"}
{"url": "http://www.focus-news.net/news/2019/06/12/2669185/yambol-obshtinata-prodalzhava-obrabotkata-na-trevnite-ploshti-v-mezhdublokovi-prostranstva-kvartali-i-parkove-protiv-karlezhi.html", "text": "Община Ямбол продължава обработката на тревните площи в междублокови пространства, квартали и паркове против кърлежи. Това съобщиха от пресцентъра на  Общината .  \r\nВтората дезакаризация ще се извърши в периода от 13 юни до 22 юни, от 22.00 часа до 06.00 часа. Тя ще обхване централна градска част, всички жилищни квартали и парковите площи в града. Ще бъдат третирани общо 677 декара площи. \r\nТретирането срещу кърлежи на площите в детските градини и ясли ще бъде на 22 юни.", "date": "2019.06.12", "title": "Ямбол: Общината продължава обработката на тревните площи в междублокови пространства, квартали и паркове против кърлежи"}
{"url": "http://www.focus-news.net/news/2019/06/12/2669187/plovdiv-do-16-yuni-shte-e-narusheno-vodopodavaneto-kam-golyama-chast-ot-zhitelite-na-asenovgrad-zaradi-remontni-deynosti.html", "text": "До 16 юни ще е нарушено водоподаването към голяма част от жителите на Асеновград заради ремонтни дейности на ВиК съоръжения. Това съобщиха за  Радио „Фокус“ – Пловдив от ВиК – Пловдив . Засегнати са абонатите, живущи западно от река Чая. Плановите ремонтни дейности ще продължат до края на седмицата, като водоподаването ще е нарушено във времето от 09.00 до 17.00 часа.", "date": "2019.06.12", "title": "Пловдив: До 16 юни ще е нарушено водоподаването към голяма част от жителите на Асеновград заради ремонтни дейности"}
{"url": "http://www.focus-news.net/news/2019/06/12/2669188/yambol-vremenno-se-zatvarya-yuzhniyat-most-kam-parka-v-grada.html", "text": "Във връзка с ремонтните дейности по изграждане на главен канализационен колектор ІХ в Ямбол - в района между техническата гимназия „Иван Райнов“ и МБАЛ „Св. Йоан Рилски“, временно ще бъде затворен за преминаване пешеходният мост към парка. Това съобщиха от пресцентъра на  Общината .  \r\nДостъпът през моста в южната част на градската градина ще бъде спрян от 14 юни, петък, в продължение на три седмици. Мярката е с цел предотвратяване на инциденти с пешеходци при работа на тежката техника, която работи по обекта.  \r\nРемонтните дейности са за реконструкция на гл. колектор ІХ и водопровод по трасето, в рамките на проект „Интегриран проект за водния цикъл на гр. Ямбол – изграждане на ГПСОВ и довеждащ колектор, разширение и реконструкция на канализационната и водопроводна мрежа на гр. Ямбол – втора фаза”. Проектът се реализира по Оперативна програма „Околна среда 2014 – 2020 г.”. \r\nКонкретно за периода, в който се ограничава достъпът до моста, ще се извършва изграждане на канализационна шахта и връзки между двата свързващи се на това място лъча на колектора. Дълбочината на изкопите при  полагане на колектора, респективно канализационната шахта, надвишава 4,50 метра. Обемът на строително-монтажните работи налага ограничаване достъпа на граждани до обекта с цел гарантиране на тяхната безопасност и осигуряване спокойни условия за работа на строителя. Предвижда се дейностите в този участък да приключат до 7 юли, след което мостът в южната част на градския парк отново да бъде отворен за преминаване. \r\nОбщина Ямбол и фирмата-изпълнител на обекта поднасят своите извинения за временните неудобства, които гражданите могат да изпитат и разчитат на тяхното разбиране. Препоръчва се, преминаването към парка да става през останалите подходи към него.", "date": "2019.06.12", "title": "Ямбол: Временно се затваря южният мост към парка в града"}
{"url": "http://www.focus-news.net/news/2019/06/12/2669190/varna-klon-na-darvo-e-padnal-na-ozhiven-bulevard-v-grada-zasegnati-sa-troleybusni-zhitsi.html", "text": "Огромен клон на дърво е паднал на пътните платна на бул. „Сливница“, точно срещу градската пожарна във Варна. Инцидентът е станал малко след 16 часа, преди в града да се разрази дъждовна буря. Към момента няма данни за пострадали хора, съобщи за  Радио „Фокус“ – Варна  говорителят на Областната дирекция на МВР Ивана Милева. Засегнати са тролейбусни жици и веднага е подаден сигнал към дружеството „Градски транспорт“ за отстраняване на аварията. Предвид инцидента придвижването в района е затруднено. На място се е отзовал и екип на Гражданска защита. Към този час няма подадени други сигнали от граждани за инциденти в резултат на лошото време и интензивния дъжд. \r\nДиана СТОЕВА", "date": "2019.06.12", "title": "Варна: Клон на дърво е паднал на оживен булевард в града, засегнати са тролейбусни жици"}
{"url": "http://www.focus-news.net/news/2019/06/12/2669193/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.06.12", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/12/2669191/yambol-fakultet-tehnika-i-tehnologii-startira-priema-si-na-studenti.html", "text": "Община Ямбол ще продължи да подкрепя Факултет „Техника и технологии“-Ямбол за популяризиране на висшето образование в Ямбол и региона, защото всяко едно висше учебно заведение е най-добрата реклама за един град. Факултетът подготвя високо специализирани кадри, на които бизнесът разчита, заяви кметът на Ямбол Георги Славов. Той участва в съвместна пресконференция с ръководството на Тракийски университет - Стара Загора и Факултет „Техника и технологии“, по време на която бе оповестено началото на кандидат-студентската кампания.  Това съобщиха от пресцентъра на  Общината . Факултетът предлага едни от най-атрактивните технически специалности и подготвя специалисти, за каквито има силно търсене на пазара на труда. Сред тях са „Информационни и комуникационни технологии в бизнеса и публичната администрация, Автоматика и компютърни системи и др. Ямболският Факултет „Техника и технологии“ предлага 7 бакалавърски програми, 16 магистърски специалности и 8 докторски програми.  \r\nПрез тази година предстои да бъде извършено саниране на основната сграда на  факултета, информира ректорът на Тракийски университет - Стара Загора проф. д-р Иван Въшин. Той адмирира работата на факултета и го даде за пример за успешно реализиране на приема в предходните години.", "date": "2019.06.12", "title": "Ямбол: Факултет „Техника и технологии“ стартира приема си на студенти"}
{"url": "http://www.focus-news.net/news/2019/06/12/2669194/mrrb-pri-vpisvane-v-imotniya-registar-vodeshta-rolya-shte-ima-identifikatorat-na-imota-a-ne-sobstvenikat.html", "text": "След приключване изработването на цифровата кадастрална карта на територията на страната трябва да бъдат създадени „поимотни“ партиди на собствеността, които ще фигурират в имотния регистър. Системата за вписване на имотите трябва да премине от „персонална“ към „поимотна“, като водеща роля ще има идентификаторът на имота, а не лицето - собственик. Това стана ясно по време на днешното заседание на Съвета по геодезия, картография и кадастър, съобщиха от пресцентъра на  Министерството на регионалното развитие и благоустройството . Председател на съвета е заместник-министърът на регионалното развитие и благоустройството Валентин Йовев. Съветът е създаден съгласно Закона за геодезията и картографията и е съвещателен орган към министъра на регионалното развитие и благоустройството. В състава му влизат заместник-министрите на всички министерства, както и началникът на Военно-географската служба, заместник-изпълнителният директор на Изпълнителната агенция по горите, както и изпълнителният директор на Агенцията по геодезия, картография и кадастър, заместник-председателят на Държавна агенция \"Национална сигурност\", представител на Националното сдружение на общините в Република България и председателят на Камарата на инженерите по геодезия. Основна задача пред членовете на съвета е да обсъждат конкретни проблеми и въпроси и да правят предложения по дейностите в областта на геодезията, картографията и кадастъра. \r\n„Развитието на геодезическата практика, както и приложението й в почти всички сфери на живота налага постоянно да се усъвършенстваме и да следваме най-съвременните тенденции“, каза при откриване на заседанието на Съвета заместник-министърът на регионалното развитие и благоустройството Валентин Йовев. По думите му въвеждането на единни стандарти и критерии, както и координацията на дейностите и съвместяването на данни изискват общи действия на всички институции в страната.  \r\nДо настоящия момент 81 % или 89 хил. кв. км от територията на страната е покрита с цифрова кадастрална карта и кадастрални регистри, като е набрана информация за над 14 млн. недвижими имота, одобрени са кадастралните карти и кадастрални регистри за 915 населени места, включително за областните градове и 127 общински центъра. Трансформирането на картата на възстановената собственост в кадастрална карта е приключило за 3179 землища. \r\nС оглед защита на кадастрално-информационната система на Агенцията по геодезия, картография и кадастър и гарантиране сигурността на информацията в нея е задействана процедура по включването на агенцията в „Списъка на стратегическите обекти и дейности от значение за националната сигурност“ към Постановление № 181 на Министерския съвет от 2009 г. \r\nСтратегията и дългосрочната програма на АГКК предвижда и създаването на многофункционален кадастър, с който да се предоставят данни за имотите и комуникациите от подземна, наземна и надземна инженерна инфраструктура.  \r\nАнгажимента на всички институции, експлоатационни дружества и общините е изработването, поддържането и предоставянето на данните от специализираните карти, общите и подробни устройствени планове на урбанизираните територии като слоеве в т.нар. „многослоен кадастър“. Това ще създаде възможност за допълване на данните в кадастралния регистър с цялата информация за имота, от разрешаване на строителство, реализиране на строителство, въвеждане в експлоатация и всяко направено,  последващо  подобрение в имота. Този многослоен кадастър ще е основа за всички  проучвания за инвестиционни намерения, инвестиционно проектиране и инвестиции.  \r\nСъгласно Закона за кадастъра и имотния регистър всички експлоатационни дружества, които набират и поддържат в актуално състояние специализирани данни са длъжни да възложат изработването на специализирани карти, регистри и информационни системи, които след това да предоставят на Агенцията по геодезия, картография и кадастър.  \r\nПо време на заседанието на съвета стана ясно още, че със заповед на министъра на отбраната, от Военно – географската служба вече е въведена в употреба средномащабна държавна топографска карта в мащаб 1:25 000.  \r\nНа всички институции, предоставящи геодезически, картографски и кадастрални услуги бе напомнено да използват новата координатна система БГС 2005.", "date": "2019.06.12", "title": "МРРБ: При вписване в имотния регистър водеща роля ще има идентификаторът на имота, а не собственикът"}
{"url": "http://www.focus-news.net/news/2019/06/12/2669195/dobrich-vazobnovyava-se-izpolzvaneto-na-vodata-za-piteyni-tseli-i-za-gotvene-v-kv-pastir-v-grad-general-toshevo.html", "text": "Издадена е заповед за възобновяване на използването на водата за питейни цели и за готвене в кв. \"Пастир\" в град Генерал Тошево. Това съобщиха от  Регионалната здравна инспекция-Добрич .", "date": "2019.06.12", "title": "Добрич: Възобновява се използването на водата за питейни цели и за готвене в кв. \"Пастир\" в град Генерал Тошево"}
{"url": "http://www.focus-news.net/news/2019/06/12/2669197/kardzhali-52-razresheniya-za-uprazhnyavane-na-detski-trud-e-izdala-inspektsiyata-po-truda-v-oblastta-samo-edno-e-narushenieto-ot-nachaloto-na-godinata.html", "text": "52 разрешения е издала Инспекцията по труда за упражняване на легален детски труд в областта, само едно нарушение на законодателството е констатирано от началото на годината. Това съобщи за  Радио \"Фокус\"  Ангелина Бабунска, началник на Дирекцията „Инспекция по труда“- Кърджали. Всички разрешителни са били в туристическия и ресторантьорския бранш, в който по време на ваканцията 16-годишни работят като сервитьори в областта. Единственото нарушение е направено в ресторант- 16-годишен ученик е започнал работа като сервитьор, без обследване на случая, разрешение от Инспекцията и без трудов договор. На работодателя е бил съставен акт, според трудовото законодателство, което регламентира детския труд и ще му бъде наложено парично наказание. Глобата варира от 1200 до 2000 лв. Предстои процесът да бъде финализиран, съобщи Ангелина Бабунска. Тя заяви още, че в Кърджалийски регион през лятото децата преди години са участвали в земеделския труд на семействата по обработка и събиране на реколта, но това вече почти не се среща. В строителството е имало някои нарушения на работодатели в използването на детски труд, а също и в шивашката промишленост, но това е било преди години. През тази година единственото нарушение е в бранш, в който е разрешено да се полага труд от ученици, стига това да не става за сметка на учебния процес. \"Там където са били констатирани случаи с деца, забелязани  на полето, дори просто да са придружавали родителите, без да работят, то те се извеждат\", каза още Ангелина Бабунска. За деца под 16 години, на 14-15 години се позволява да полагат труд, ако е свързан с кино и телевизия или с изкуствата, за да може техните таланти в изкуствата и културата да се развиват. „През последните години постоянно нараства броят на исканията за наемане на непълнолетни лица. „Децата не трябват да работят на полето, а за мечтите си“ е мотото на Световния ден срещу детския труд и регулиращата областна институция в града буквално го изпълнява\", допълни началникът на Инспекция по труда в Кърджали Ангелина Бабунска. \r\nДарина ДЕЕНИЧИНА", "date": "2019.06.12", "title": "Кърджали: 52 разрешения за упражняване на детски труд е издала Инспекцията по труда в областта, само едно e нарушението от началото на годината"}
{"url": "http://www.focus-news.net/news/2019/06/12/2669192/matyu-palmar-gord-sam-che-nato-se-namesi-v-kosovo-za-da-spre-genotsida-na-miloshevich.html", "text": "Заместник-помощник държавния секретар на САЩ Матю Палмър говори пред гражданите на Косово по време на церемония по повод 20-тата годишнина от интервенцията на НАТО в Косово в центъра на Прищина, предава обществената  „Радио и телевизия Косово“ (RTK) . \r\nДипломатът подчерта, че е горд, че НАТО се е намесило в Косово, за да спре геноцида, осъществяван от сръбския президент Слободан Милошевич. \r\nТой добави, че 20 години по-късно Косово трябва да работи повече върху диалога със Сърбия за взаимно признаване между двете страни. \r\n„На тази годишнина, ние си спомняме многото войници, които загубиха живота си по време на служба. Днес ние препотвърждаваме нашата клетва да изградим мир и благоденствие. Прищина и Белград трябва да работят заедно в памет на всички жертви. САЩ са близко до Косово и насърчават неговия прогрес. Косово и Сърбия трябва да продължат диалога за взаимно признание“, заяви Палмър, като добави, че сега е най-добрият момент за постигане на споразумение. \r\n„Няма по-добро или по-удобно време от сега. Неотдавна Гърция и Северна Македония постигнаха споразумение и това беше постигнато от далновидните им лидери чрез забравяне на конфликтите от миналото. Косово и Сърбия винаги ще бъдат съседи и двете страни трябва да деблокират европейските си перспективи и да се съсредоточат върху стабилността и напредъка“, каза той. \r\nПревод и редакция:", "date": "2019.06.12", "title": "Матю Палмър: Горд съм, че НАТО се намеси в Косово, за да спре геноцида на Милошевич"}
{"url": "http://www.focus-news.net/news/2019/06/12/2669198/plovdiv-otpuskat-se-100-000-lv-za-remont-na-sgradata-na-humanitarnata-gimnaziya-v-grada-po-predlozhenie-na-kmeta-inzh-ivan-totev.html", "text": "Отпускат се 100 000 лв. за ремонт на сградата на Хуманитарната гимназия в Пловдив по предложение на кмета Иван Тотев. Това съобщиха за  Радио „Фокус“ – Пловдив  от Общината. След разговори с училищните ръководства и родители, кметът на града ще предложи на утрешното заседание на Общинския съвет да бъдат прехвърлени на Хуманитарната гимназия „Св. Св. Кирил и Методий“ и ОУ „Княз Александър I“ 100 000 лв. за изготвянето на проект за ремонт на сградата, в която се помещават двете учебни заведения.   \r\nПрез миналата година бяха отпуснати 156 140 лева за основен ремонт в сградата. „Община Пловдив винаги е била съпричастна и е оказвала съдействие при решаване на проблемите на училищата в града“, съобщиха още от Общината.", "date": "2019.06.12", "title": "Пловдив: Отпускат се 100 000 лв. за ремонт на сградата на Хуманитарната гимназия в града по предложение на кмета инж. Иван Тотев"}
{"url": "http://www.focus-news.net/news/2019/06/12/2669200/dimitar-petrov-inspektsiya-po-truda-montana-aktivniyat-sezon-za-naemane-na-nepalnoletni-litsa-v-oblastta-e-letniyat.html", "text": "Активният сезон за наемане на непълнолетни лица в област Монтана е летният и все още не е започнало търсенето на работа от страна на непълнолетни. Това каза за  Радио „Фокус“ – Видин  Димитър Петров, директор на Инспекцията по труда в Монтана. Той посочи, че до сега има подадени 10 искания за работа на непълнолетни лица, за които вече са дадени разрешения. „Според мен те ще се увеличат, през миналата година те са били 48, а през 2017 са били около 35. Вижда се как нарастват с всяка изминала година“, обясни Димитър Петров.  \r\nТой добави, че в България е предвиден за непълнолетните лица работният ден да бъде 7 часа. „Забранява се непълнолетните да полагат нощен и извънреден труд. Според Конституцията в нашата страна образованието е задължително до 16 години и под тази възраст детският труд е забранен, като може да бъде разрешен по изключение от 15 до 16 години, като от 16 до 18 години има специален режим за полагане на труд“, каза Димитър Петров. Той допълни, че тази година Световният ден срещу детския труд тази година е под мотото „Децата не трябва да работят на полето, а за мечтите си“. \r\nАнна ЛОЗАНОВА", "date": "2019.06.12", "title": "Димитър Петров, Инспекция по труда – Монтана: Активният сезон за наемане на непълнолетни лица в областта е летният"}
{"url": "http://www.focus-news.net/news/2019/06/12/2669199/sofiya-verizhna-katastrofa-e-stanala-s-tramvay-10-na-bul-cherni-vrah-nyama-postradali.html", "text": "Верижна катастрофа е станала с трамвай №10 на бул. „Черни връх“, няма пострадали. Това съобщи за  Агенция „Фокус“  ръководителят на отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков. Инцидентът е станал на бул. „Черни връх“ и ул. „Страцин“ в посока пл. „Журналист“ в около 16.10 часа. Катастрофата е станала между трамвай №10 и лек автомобил. В следствие на сблъсъка лекият автомобил удря друг автомобил. Материални щети са нанесени единствено на единия автомобил. Към момента няма пострадали.  \r\nОще няколко инцидента са регистрирани с трамваите в София. Катастрофа е станала с трамвай №4 на бул. „ген. Тотлебен“ и бул. „Ген Скобелев” в посока бул. „Христо Ботев“. Задържано е движението на трамвайна линия 5 и автобус 260 към 16.15 часа. Това е било леко ПТП, без пострадали и нанесени сериозни материални щети. Катастрофа е регистрирана и в близост до Руски Паметник на трамвай №5, без пострадали.  \r\nДруг инцидент е станал в 16.20 часа на бул. „Витоша“ и ул. „Краище“ в посока кв. „Обеля“ с трамвай №6 и лека автомобил. Шофьорът на лекия автомобил си е порязал ръката на стъклото на автомобила. Към мястото е бил насочен автомобил на КАТ.", "date": "2019.06.12", "title": "София: Верижна катастрофа е станала с трамвай №10 на бул. „Черни връх“, няма пострадали"}
{"url": "http://www.focus-news.net/news/2019/06/12/2669189/tv21-makedoniya-pendarovski-poiska-zapochvane-na-pregovorite-tusk-vaprosat-ne-e-dali-a-koga.html", "text": "Президентът Стево Пендаровски заяви от Брюксел, че Северна Македония ще бъде по-ефикасна в бъдеще, ако страните-членки вземат решение да започнат присъединителни преговори с нея. Според него това е заради политическата реалност на Балканите. Пендаровски заяви, че е наясно с недостатъците на страната си и с работата, която я чака в бъдеще, предава скопският телевизионен канал  „ТВ21“ . \r\nПризнавайки, че Северна Македония е изпратила всички необходими положителни сигнали, които ЕС очаква от страна кандидатка през последните две години, председателят на Европейския съвет Доналд Туск каза на Пендаровски, че не всички държави-членки на ЕС са готови да започнат преговорите за присъединяване. \r\n„Не искам да прогнозирам. Направихте всичко, което се очакваше от вас, но ако трябва да съм искрен – не всички страни-членки на ЕС са готови да вземат решение за отваряне на преговорите за членство през идните дни. Аз лично ви уверявам, че е възможно само едно решение – започване на преговорите със Северна Македония и Албания според препоръката на Европейската комисия. Въпросът не е „дали“, а „кога“ ще започнат. Аз съм предпазлив по този въпрос, защото знам, че постигането на консенсус между държавите-членки отнема повече време, отколкото би ми се искало. Но няма съмнение, че мястото на вашата страна и региона е в ЕС“, каза Туск. \r\nПендаровски и Туск се срещнаха в Европейския съвет в Брюксел в рамките на първото официално посещение на президента Пендаровски. Той ще се срещне и с върховния представител на ЕС по въпросите на външните работи и сигурността Федерика Могерини и ще говори на дебата \"Приятели на Европа\". \r\nПревод и редакция:", "date": "2019.06.12", "title": "„ТВ21“ (Македония): Пендаровски поиска започване на преговорите, Туск: Въпросът не е дали, а кога"}
{"url": "http://www.focus-news.net/news/2019/06/12/2669202/kyustedil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.06.12", "title": "Кюстедил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/12/2669196/dimitar-popov-bdzp-gotse-delchev-egipetski-leshoyad-ostana-v-rayona-na-gotse-delchev-za-okolo-sedmitsa-i-polovina.html", "text": "Египетски лешояд остана в района на Гоце Делчев за около седмица и половина. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ (БДЗП) – Гоце Делчев. По думите му Българско дружество за защита на птиците полага изключителни грижи за опазването на този така ценен вид не само за българската природа, но и за света. „Ние работим по проект за опазването на египетския лешояд. Всяка година си сътрудничим с различни международни организации с цел подпомагане на неговото опазване. Причината е, че този вид лешояд е застрашен от изчезване. Той е застрашен и по време на неговия прелет като причината е, че това е мигриращ вид, който прекарва зимата в Северна Африка“, посочи Димитър Попов. Той уточни, че затова е важно да се следи какво се случва по време на миграцията на египетския лешояд. „За съжаление малките птици трудно преживяват като причината е липса на по-възрастни, които да ги преведат през откритите водни площи“, добави Попов. Той коментира, че в това отношение дружеството си сътрудничат с различни зоопаркове. „Например Пантелей беше излюпен в зоопарк в град Херес в Испания. Лешоядът е докаран през 2018-та година и е освободено в района на Източните Родопи близо до Маджарово. След това Пантелей отива да зимува на остров Крит и връщайки се от зимната квартира преди около седмица, посети района на Гоце Делчев, където се задържа около седмица и половина“, допълни Димитър Попов. \r\n„Египетският лешояд намалява драстично не само в Европа, но и на балканите. Това е световно застрашен вид и по този повод искам да припомня някои неща, които са свързани с времето още през 80-те години, когато в България се тровят хищници и за целта се поставят отровни примамки. Тези отровни примамки са повлияли на популациите на основните видове лешояди, които се срещат в България“, коментира Димитър Попов.  \r\nОрнитологът отбеляза, че в България са се срещали четирите вида лешояди, а сега сред природата в страната ни са разпространени само два от тях. „Това показва, че брадатият и черният лешояд са напълно изчезнали, тъй като фермерите са поставяли отровни примамки за хищниците. Тези отрови повлияват и на други животни, не само на хищниците, защото такива птици като лешоядите започват да се хранят от труповете на умрелите животни“, каза още Димитър Попов. Той заяви, че това е тяхната ценна роля в природата като те почистват труповете на животните и така предпазват от разпространението на болести. \r\nДенис НИКИФОРОВ", "date": "2019.06.12", "title": "Димитър Попов, БДЗП – Гоце Делчев: Египетски лешояд остана в района на Гоце Делчев за около седмица и половина"}
{"url": "http://www.focus-news.net/news/2019/06/12/2669205/blagoevgrad-natovaren-e-trafikat-po-osnovnite-patni-arterii-v-oblastta.html", "text": "Натоварен е трафикът по основните пътни артерии в област Благоевград – автомагистрала „Струма“, главен път Е-79 и второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки на места са мокри и хлъзгави. Особено внимателни трябва да бъдат шофьорите в Кресненското дефиле и проходите Предел и Папаз Чаир, където е повишена опасността от падане на скална и кална маса, както и клони от дървета. През деня не са регистрирани тежки пътни инциденти. В област Благоевград не се извършват ремонтни дейности по пътната мрежа, заради които да са въведени ограничения за движението. \r\nЛивия НИНОВА", "date": "2019.06.12", "title": "Благоевград: Натоварен е трафикът по основните пътни артерии в областта"}
{"url": "http://www.focus-news.net/news/2019/06/12/2669206/plovdiv-priemna-za-postradali-ot-domashno-nasilie-e-razkrita-v-umbal-sv-georgi.html", "text": "Приемна за пострадали от домашно насилие е разкрита в УМБАЛ „Св. Георги“ в Пловдив. Това съобщи на пресконференция адвокат Милена Кадиева от фондация „Джендър алтернативи“, предаде репортер на  Радио „Фокус“- Пловдив . Неправителствената организация от години консултира и подпомага жертви на домашно насилие, а новата приемна е стъпка към съвместната й работа с още няколко институции. Сред тях освен най-голямата болница в Южна България, са също ОДМВР, Районна прокуратура и Дирекция „Социално подпомагане“. „Приемната е само една от дейностите по проект „Програми за превенция и преодоляване на домашното насилие и мониторинг на приложението на Закона за домашното насилие“, посочи още адвокат Милена Кадиева.  \r\nПроектът се фокусира върху осигуряването на ефективна защита на правата и интересите на жертвите, като им предоставя юридически и психо-социални консултации. Освен това по него ще се работи и с извършителите на домашно насилие – нещо, което се прави от специалистите на фондацията от близо 6 години. Ще бъде направен и мониторинг на приложението на Закона за защита от домашното насилие, като целта е да се анализира съществуващата към момента практика по граждански и наказателни дела. Идеята е така да се даде шанс на държавата да предприеме необходимите законодателни и изпълнителни мерки, с цел ефективно прилагане на този тип законодателство. \r\nПриемната в Университетска болница се намира срещу Спешното отделение. Тя работи всеки понеделник, от 09.00 до 17.00 ч. Там се предлагат консултации от психолог и социален работник, а следобед дежурство дава адвокат.", "date": "2019.06.12", "title": "Пловдив: Приемна за пострадали от домашно насилие е разкрита в УМБАЛ „Св. Георги“"}
{"url": "http://www.focus-news.net/news/2019/06/12/2669204/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участъка от пътя между Севлиево и село Драгановци от км 0+000 до км 14+600. Строително-монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и уточниха, че трафикът в региона към този час е интензивен. Времето е ясно и слънчево. Пътните настилки са сухи. Нови въведени ограничения няма. За изминалото денонощие не са регистрирани и тежки инциденти.  \r\nПропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общински път до III–403 в село Малки Вършец. В прохода Шипка остава в сила забраната за преминаване на тежкотоварни автомобили над 12 тона. \r\nЛуиза ТРАНЧЕВА", "date": "2019.06.12", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/06/12/2669208/aktsenti-v-sutreshniya-blok-dobro-utro-balgariya-na-radio-fokus-za-13-yuni.html", "text": "Студенти от специалност География в СУ „Свети Климент Охридски“ проведоха лятната си практика в Община Алфатар. Подробностите очаквайте в  сутрешния блок „Добро утро, България“ на Радио „Фокус“  от кмета Янка Господинова. \r\nНа първо четене депутатите намалиха партийната субсидия от 11 лв. на 1 лв. за получен действителен глас. До какво ще доведе това решение за промени в Закона за държавния бюджет? От къде ще се финансират партиите? Отговорите ще потърсим от Александър Иванов, народен представител от ПГ на ГЕРБ и член на Комисията по бюджет и финанси в Народното събрание. \r\nБългария и Гърция започват изпълнението на мащабен трансграничен проект за защита при бедствия „Flood Guard”. Какъв ще бъде неговият обхват и какви действия ще се предприемат? Гост в ефира ще бъде комисар Юлиян Грънчаров – началник на отдел „Международни проекти” при ГДПБЗН-МВР. \r\nВоенноморският музей ще отбележи Деня на бащата с демонстрация на ветроходен тренажор и специална игра за децата и техните родители. Повече по темата очакваме от Бояна Атанасова от Радио „Фокус“-Варна. \r\nМладите таланти от школата „Новите майстори” в Кюстендил реализират проект „Плаващи картини сред водата – провокирай въображението“, който ще потопи репродукция на известна творба на Владимир Димитров – Майстора във водите на Гребната база в Пловдив. Колегата от Радио „Фокус” – Кюстендил Венцеслав Илчев ще ни разкаже повече за предстоящата културна проява. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 13 юни, с водещ Йоланда Пелова.", "date": "2019.06.12", "title": "Акценти в сутрешния блок „Добро утро, България“ на Радио „Фокус“ за 13 юни"}
{"url": "http://www.focus-news.net/news/2019/06/12/2669209/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са нормално проходими, видимостта е добра. До 28 юни движението по път І-6 в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. \r\nИнтензивно е движението по основните пътни артерии на град Бургас. Струпване на автомобили се наблюдава в района на кръстовището с кръгово движение „Трапезица“, по някои участъци от булевардите „Сан Стефано“, „Транспортна“ и „Демокрация“. Натоварено е движението и в района кръстовището между улиците „Спортна“ и „Индустриална“. \r\nДеница ДИМИТРОВА", "date": "2019.06.12", "title": "Бургас: Нормална е пътната обстановка в областта"}
{"url": "http://www.focus-news.net/news/2019/06/12/2669210/sport-el-maestro-nay-posle-si-nameri-nov-otbor.html", "text": "Бившият треньор на ЦСКА Нестор Ел Маестро най-сетне си намери нов отбор, след като от февруари насам беше безработен. Той застана начело на австрийския гранд Щурм Грац. Новината бе обявена от клуба, а договорът на специалиста е до юни 2021 година. Сърбинът отново ще работи с брат си Никон Ел Маестро, с когото бяха заедно и при \"червените\".  \r\n\"Щастлив съм, че получих доверието на голям клуб като Щурм Грац. Гледам напред към предизвикателството да измъкна пълния потенциал на всички от отбора и да постигнем целите си\", заяви Ел Маестро пред сайта на клуба, който си спечели право на участие в Лига Европа.", "date": "2019.06.12", "title": "Спорт: Ел Маестро най-после си намери нов отбор"}
{"url": "http://www.focus-news.net/news/2019/06/12/2669207/bil-klintan-v-prishtina-dve-desetiletiya-mir-i-harmoniya.html", "text": "„Развили сте свободни избори, изградили сте правосъдна система и сте осъществили икономически растеж“, заяви бившият президент на САЩ Бил Клинтън в Прищина, където е почетен гост на мероприятията по повод 20-тата годишнина от интервенцията на НАТО в Косово, предава електронното издание на белградския ежедневник  „Политика“. \r\nБившият държавен глава отбеляза, че Америка последователно подкрепя Косово през последните две десетилетия, без значение коя партия управлява Белия Дом или Конгреса. \r\nТой каза, че народът на Косово трябва да бъде благодарен за факта, че живее „в мир и хармония“ 20 години след войната, и също така похвали лидерите на Косово, че са „свършили огромна работа“. \r\n„Донесохте мир за цялото поколение само 20 години след войната. Когато провъзгласихте независимостта на Косово, американският президент Джордж Буш знаеше това. Оттогава сте развили свободни избори, създали сте правосъдна система и сте осъществили икономическо развитие“, заяви Клинтън. \r\nПо неговите думи, проблемите, с които се сблъсква днес Косово ги имат и други страни и никой не може да реши всичките си проблеми. \r\nБившият държавен секретар на САЩ Медлин Олбрайт каза, че гражданите на Косово имат основание да се гордеят. \r\nТя заяви, че решението за намесата на НАТО в Косово не е било лесно решение, но че светът е показал какво е възможно, когато „дипломацията и властта действат единно“. \r\n„Този 12 юни е основата на нашата идентичност като гражданин, като нация, като Косово, като неразделна част от Европа и Запада“, заяви косовският президент Хашим Тачи. \r\n„Искаме да станем член на Европейския съюз и НАТО. Хвалим се, че днес ние сме най-проамериканските и проевропейски хора в тази част на света. Но ние сме убедени, че заедно трябва да можем да се движим по-бързо към интеграцията на Косово в Организацията на Северноатлантическия договор и Европейския съюз. Заслужаваме го“, цитира думите на Тачи агенция „Бета“. \r\nНа събитието присъстваха и министър-председателят и председателят на парламента на Косово, както и заместник-помощник държавния секретар Матю Палмър. \r\nСред гостите са и бившият хърватски президент Стипе Месич, албанският премиер и министър-председателят Илир Мета и Еди Рама, представители на дипломатическия корпус и личности от обществения и политическия живот в Косово. \r\nЗа сряда са планирани „Движението за свобода“, когато ще бъде открит бюст на Мадлин Олбрайт на едноименния площад в Прищина, засаждане на 50 дървета на площад „Бил Клинтън“ и международна конференция „20 години свобода - визия за устойчив мир“. \r\nПревод и редакция:", "date": "2019.06.12", "title": "Бил Клинтън в Прищина: Две десетилетия мир и хармония"}
{"url": "http://www.focus-news.net/news/2019/06/12/2669213/predstoyashti-sabitiya-v-stranata-za-13-yuni-agentsiya-fokus.html", "text": "*** \r\nОт 10.00 часа в зала 3 на НДК президентът Румен Радев ще открие Шестия световен конгрес на информационните агенции, организиран в София от Българската телеграфна агенция и Световния съвет на информационните агенции. \r\n*** \r\nОт 19.00 часа в зала 1 на Фестивалния и конгресен център – Варна вицепрезидентът на Република България Илияна Йотова ще открие 18-ият Международен фестивал на червенокръстки и здравни филми. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 14.30 часа в зала 248 на Народното събрание министър Боил Банов ще отговаря на въпроси на депутати в парламентарната комисия по културата и медиите. \r\n*** \r\nОт 11.00 часа на  Зенитния полигон на Военновъздушните сили - Шабла министърът на отбраната Красимир Каракачанов и началникът на отбраната генерал Андрей Боцев ще наблюдават тактическото учение с бойни стрелби. Поканен е да присъства министър-председателят Бойко Борисов. \r\n*** \r\nОт 10.00 часа ще се проведе заседание на Столичния общински съвет. \r\n*** \r\nОт 09.00 часа в зала 7 на НДК ще се проведе конференцията “Мост към бизнеса: Многообразие и включване на пазара на труда”.  \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Пленума на ВСС.  \r\n*** \r\nОт 09.30 часа 26 състав на Софийския градски съд ще гледа делото срещу Валентин Д., Лина А. и Мая С. (длъжностно присвояване в особено големи размери). \r\n*** \r\nОт 09.30 часа в Дома на Европа в София се организира специална информационна среща с отговорни служители от генерална  дирекция „Писмени преводи“ на Европейската комисия, предназначена за писмени преводачи, преводачески агенции и професионални преводачески организации. \r\n*** \r\nОт 10.00 часа в Централен военен клуб, зала 1, бул. „Цар Освободител\" 7, БДЖ и НКЖИ организират кръгла маса за обществено обсъждане на проекта за закупуване на нов подвижен състав и инвестиции в железопътната инфраструктура. \r\n*** \r\nОт 10.00 часа в зала 3 на НДК ще бъде открит Шестият Световен конгрес на информационните агенции. \r\n*** \r\nОт 10.00 часа 14 състав на Специализирания наказателен съд ще гледа делото срещу Петър Дз., Милко В., Георги Д., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Димитринка Ф., Борис Б., обвинени в образуване и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М. и Александър Д., обвинени в образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч., обвинена в престъпление по служба.  \r\n*** \r\nОт 10.00 часа 12 състав на Специализирания наказателен съд ще гледа делото срещу Виктор В., Кристиян Р., обвинени в образуване и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в образуване и ръководене на организирана престъпна група.  \r\n*** \r\nОт 12.00 часа в хотел InterContinental Sofia ще се проведе пресконференция на тема „Форум на Световната федерация на консулите за Централна и Източна Европа“.  \r\n*** \r\nОт 13.00 часа 5 състав на Специализирания наказателен съд ще гледа делото срещу Петър Ст., Боян Т. и  др., обвинени в образуване и ръководене на организирана престъпна група.  \r\n*** \r\nОт 13.00 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени за подкуп в особено големи размери, представляващ особено тежък случай. \r\n*** \r\nОт 13.00 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група.  \r\n*** \r\nОт 13.30 часа в столичния хотел „Даунтаун” ще се проведе Семинар на тема: „Подготовка и квалификация на учителите – приоритети и нови възможности”.    \r\n*** \r\nОт 14.00 часа 17 състав на Специализирания наказателен съд ще гледа делото срещу Росен И., обвинен в образуване и ръководене на организирана престъпна група. \r\n*** \r\nОт 14.00 часа 6 състав на Специализирания наказателен съд ще гледа делото срещу Петко Ст., Иван Й., Кристиян Д. и др., обвинен в образуване и ръководене на организирана престъпна група. \r\n*** \r\nОт 14.00 часа в зала „Проф. Марин Дринов“ в БАН д-р Нат Гопалсвами от Центъра за космически полети „Годард“ на НАСА ще изнесе лекция. \r\n*** \r\nОт 18.00 часа в зала „Надежда“ на Столична библиотека издателство „Библиотека България“ и Петър Величков представят „Лора, Яворов и аз“  – пълно издание на спомените на Дора Конова. \r\n*** \r\nОт 18.00 часа в Галерия „Васка Емануилова“ ще бъде представен проект за скулптура в градската среда на Уилфрид Алмендра. \r\n*** \r\nВ 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“.  \r\n*** \r\nОт 09.00 часа в Експоцентър „Флора“ ще бъдат представени Резултатите по проекта YOUMIG. \r\n*** \r\nОт 09.00 часа в зала № 4 на Експозиционен център „Флора“ ще бъде проведен семинар с учители на тема: „Образованието и обучението на младите хора през призмата на кардиналните промени в света през XXI век“. \r\n*** \r\nОт 19.00 часа в зала \"Георги Баев\" на културен център „Морско казино“ ще бъдат представени разказите на Георги Бърдаров \"За петата ракия или колко е хубав животът\" и \"Дядо\". \r\n*** \r\nОт 19.00 часа в ДТ „Адриана Будевска“ ще се проведе концерт на Филхармоничен квинтет Piano Strings. \r\n*** \r\nОт 13.30 ч. в хотел „Интернационал“ ще се проведе международен форум „Партньорство за по-добри социални услуги, заетост и развитие“, организиран от Министерството на труда и социалната политика, Европейската асоциация на доставчиците на услуги за хора с увреждания, Националното сдружение на общините в Република България, Националния алианс за социална отговорност и Община Варна. \r\n*** \r\nОт 15.00 часа в сградата на „Водоснабдяване и канализация – Варна“ ООД ще се състои официалното откриване на Музея на водоснабдяването и канализацията. \r\n*** \r\nОт 15.00 часа в зала „Белини“ на хотел Интернационал в курорта „Златни пясъци“ ще се проведе пресконференция за международния  форум „Партньорство за по-добри социални услуги, заетост и развитие“, който ще продължи до 14-ти юни.   \r\n*** \r\nОт 17.30 часа в библиотеката на Народно читалище „Просвета 1927“ се организира среща - разговор с писателя Васил Гинев. \r\n*** \r\nОт 19.00 часа зала 1 на Фестивалния и конгресен център – Варна ще се състои откриването на XVIII Международен фестивал на червенокръстките и здравни филми – Варна. Вицепрезидентът на Република България и патрон на Фестивала г-жа Илияна Йотова ще открие официално тазгодишната международна филмова надпревара.  \r\n*** \r\nОт 10.30 часа в Пресклуб на БТА - Велико Търново ще се състои пресконференция на популярния изпълнител Йордан Марков във връзка с предстоящия концерт \"Да пеем ЗАЕДНО\". \r\n*** \r\nОт 17.30 часа ще бъде открита изложба живопис на Владимир Максименко в изложбени зали „Рафаел Михайлов“. \r\n*** \r\nОт 19.00 часа МДТ „Константин Кисимов“ ще се играе „Криворазбраната цивилизация“. \r\n*** \r\nОт 10.00 часа в залата на Симфониета - Видин кметът на Общината Огнян Ценков ще приветства участниците в среща-семинар по проект \"Антидрога\", организирана от Инър Уийл Клуб Видин, със съдействието на Регионалното управление на образованието. \r\n*** \r\nОт 11.00 часа кметът на Община Видин Огнян Ценков ще посети видинската фирма \"Команд\" ЕООД. \r\n*** \r\nОт 13.30 часа омбудсманът Мая Манолова ще подкрепи протеста пред МБАЛ „Света Петка“ АД на медицинските специалисти в гр. Видин. \r\n*** \r\nОт 18.00 часа в Регионален исторически музей ще се проведе концерт на Дамски хор „Враца“ при Младежки дом и храм „Свето Възнесение“-Враца. \r\n*** \r\nОт 18.30 часа в актовата зала на СУ “Козма Тричков” ще гостуват двама успешни предприемачи. \r\n*** \r\nОт 19.00 часа в Градска концертна зала ще се състои „Маестро гранде“ - концертен цикъл на Симфониета – Враца. \r\n*** \r\nОт 19.00 часа в Камерна зала на ДКТ ще се играе постановката „Гергьовден“ от Стеван Сремац. \r\n*** \r\nОт 11.00 часа в Общинска библиотека ще се проведе представяне на романа „Изнудвачът“ – автор Елена Чамуркова. \r\n*** \r\nОт 18.30 часа в НЧ „Напредък - 1869“ ще започне Годишен концерт на балет „Калина“ при НЧ „Напредък – 1869“. \r\n*** \r\nОт 10.00 часа в Детска градина № 8 ще се играе Куклен спектакъл „Таласъмът Тропалан“ на Държавен куклен театър „Дора Габе“. \r\n*** \r\nОт 11.00 часа в Зала 211 на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 13.00 часа в Общината се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“ . \r\n*** \r\nОт 18.00 часа Художествена галерия „Владимир Димитров – Майстора“ ще представи изложбата „102% АРТ“ на Антоанет Тончева.  \r\n*** \r\nОт 09.30 часа в Съдебната палата в Ловеч ще се проведе семинар за правните спорове в здравеопазването. \r\n*** \r\nОт 11.00 часа пред  Двореца на културата ще се проведе Концерт на Духовия оркестър към ОК Дворец на културата. \r\n*** \r\nОт 17.00 часа в Галерия “Кракра” ще бъде открита изложбата „Перник - моят град“ - на Ателието към Художествена галерия. \r\n*** \r\nОт 17.30 часа в Малък салон в Двореца на културата ще се проведе концерт на ученици от Обединената школа по изкуства от класа на Славена Вражалска. \r\n*** \r\nОт 19.00 часа в театрален  салон „Георги Русев“ ще се състои годишен концерт на Фолклорен ансамбъл „Граово”. \r\n*** \r\nОт 12.30 часа в Пресклуб на БТА – Плевен Спортен клуб по карате \"Спартак 14\" – Плевен ще даде пресконференция на тема „Карате срещу агресията и зависимостите“. \r\n*** \r\nОт 09.00 часа ще се проведе заседание на Общинския съвет. \r\n*** \r\nВ 09.00 часа в зала 1 на Апелативния съд ще се проведе заседание по делото, по което Пловдивската окръжна прокуратура е внесла протест в съда, а подсъдимият жалба срещу присъда, с която Пловдивският окръжен съд е признал за виновен Т.Ф./ 23 г./. и го е осъдил на 2 години лишаване от свобода за опит за умишлено убийство.  \r\n*** \r\nОт 10.00 часа в зала „Империал“ на хотел „Империал“ ще се проведе международна конференция, посветена на превенцията на безопасността и здравето при работа, организирана от Асоциация на индустриалния капитал в България (АИКБ) и Центъра за превенция на здравето. \r\n*** \r\nВ 10.00 часа в Цар Симеоновата градина ще се проведе „Лятна читалня на открито“. Проявата е част от литературния фестивал „Пловдив чете“.  \r\n*** \r\nВ 10.00 часа в зала 5 на Окръжния съд ще се проведе заседание по делото срещу Симеон В., Димитър Д. и Петьо К., преподаватели в Университета по хранителни технологии /УХТ/ Пловдив, обвинени във взимането на подкуп от студент с цел взимане на изпит. \r\n*** \r\nОт 11.00 часа в Областната администрация ще се проведе среща с Инициативния комитет за запазване на парка на 9-ти пехотен Пловдивски полк, намиращ се до хотел „Санкт Петербург“ в кв. „Кършияка“. \r\n*** \r\nВ 13.30 часа в зала 1 на Окръжния съд ще се проведе заседание по делото срещу Милко А., обвинен, че съответно разрешение – лиценз, издаден от БНБ, извършвал по занятие банкови сделки по смисъла на Закона за банките и Закона за кредитните институции, за които се изисква разрешение.  \r\n*** \r\nВ 18.00 часа в Културен център „Тракарт“ ще бъде представен албум „Пловдив – древен и жив“, отличен с „Награда Пловдив“ за 2018 г. в раздел „Културно наследство и съхраняване на паметта“. \r\n*** \r\nОт 19.30 часа в Bee Bop Café (Дом на техниката, ул. „Гладстон“ 1) iветовно признатият испански писател Маркос Хиралт Торенте ще вземе участие в литературния фестивал „Пловдив чете“. \r\n*** \r\nОт 11.00 часа на крепостта „Калето“ професор Николай Овчаров ще направи заключителна пресконференция на археологическите разкопки в Свищов. \r\n*** \r\nОт 11.00 часа на плаца на Център за подготовка на специалисти 22 новоназначени  войници ще положат военна клетва. \r\n*** \r\nОт 10.00 до 12.30 часа в  Детски отдел на библиотека „Родина“ ще се проведе програмата „Чета и играя – знам и мога”. \r\n*** \r\nОт 15.00 часа в зала „Славейков“ в общината заместник-министърът на младежта и спорта Николай Павлов ще се срещне с младите хора в Стара Загора, за да обсъди с тях реализираните дейности на министерството по отношение на младежта. \r\n*** \r\nОт 17.30 часа в РБ „Захарий Княжески“ ще се проведе фотографска изложба „Благотворителността през обектива“ 2018. \r\n*** \r\nОт 18.00 часа на ул. \"Ген.Гурко\"55 ще бъде открита самостоятелна изложба на Виктор Начев от школа за изобразителни изкуства при НЧ „Родина - 1860“. \r\n*** \r\nОт 18.30 часа в  РБ „Захарий Княжески“ ще бъде представен романът „Чудовището” на Владимир Зарев.  \r\n*** \r\nКонцерт-хепънинг „Здравей, лято!“ ще се състои в града. \r\n*** \r\nОт 09.00 часа в зала 363 на общината ще се проведе извънредно заседание на Общинския съвет.  \r\n*** \r\nОт 11.00 часа в лекционната зала на Областен информационен център – Шумен ще бъде представена предстоящата информационна кампания на ОИЦ в 10-те общини на област Шумен. \r\n*** \r\nОт 17.30 часа по пешеходната зона от Руски паметник до Цветния пазар в града ще се проведе Еко рали „Щури сладури“ на ДГ „Космонавт“. \r\n*** \r\nОт 18.30 часа в зала „Арена Шумен“ ще се проведе инициативата на ОД на МВР- Шумен „Заедно можем да спрем телефонните измами“.", "date": "2019.06.12", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2019/06/12/2669211/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи. Пътните настилки са мокри на места заради валежите в следобедните часове. През деня не са получавани сигнали за инциденти по пътищата в областта. \r\nОт 09.00 ч. до 18.00 ч.  на 13 юни движението по участък от път III-867 Мадан – Златоград, в района на кръстовището за Неделино, ще се извършва в една лента поради монтаж на автоматични устройства за пътния трафик. Шофьорите трябва да карат внимателно и със съобразена скорост. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.12", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/12/2669212/pregled-na-mezhdunarodnite-novini-do-18-chasa-agentsiya-fokus.html", "text": "„Развили сте свободни избори, изградили сте правосъдна система и сте осъществили икономически растеж“, заяви бившият президент на САЩ Бил Клинтън в Прищина, където е почетен гост на мероприятията по повод 20-тата годишнина от интервенцията на НАТО в Косово, предава електронното издание на белградския ежедневник  „Политика“. \r\nБившият държавен глава отбеляза, че Америка последователно подкрепя Косово през последните две десетилетия, без значение коя партия управлява Белия Дом или Конгреса. \r\nТой каза, че народът на Косово трябва да бъде благодарен за факта, че живее „в мир и хармония“ 20 години след войната, и също така похвали лидерите на Косово, че са „свършили огромна работа“. \r\n„Донесохте мир за цялото поколение само 20 години след войната. Когато провъзгласихте независимостта на Косово, американският президент Джордж Буш знаеше това. Оттогава сте развили свободни избори, създали сте правосъдна система и сте осъществили икономическо развитие“, заяви Клинтън. \r\nПо неговите думи, проблемите, с които се сблъсква днес Косово ги имат и други страни и никой не може да реши всичките си проблеми. \r\nБившият държавен секретар на САЩ Медлин Олбрайт каза, че гражданите на Косово имат основание да се гордеят. \r\nТя заяви, че решението за намесата на НАТО в Косово не е било лесно решение, но че светът е показал какво е възможно, когато „дипломацията и властта действат единно“. \r\n„Този 12 юни е основата на нашата идентичност като гражданин, като нация, като Косово, като неразделна част от Европа и Запада“, заяви косовският президент Хашим Тачи. \r\n„Искаме да станем член на Европейския съюз и НАТО. Хвалим се, че днес ние сме най-проамериканските и проевропейски хора в тази част на света. Но ние сме убедени, че заедно трябва да можем да се движим по-бързо към интеграцията на Косово в Организацията на Северноатлантическия договор и Европейския съюз. Заслужаваме го“, цитира думите на Тачи агенция „Бета“. \r\nНа събитието присъстваха и министър-председателят и председателят на парламента на Косово, както и заместник-помощник държавния секретар Матю Палмър. \r\nСред гостите са и бившият хърватски президент Стипе Месич, албанският премиер и министър-председателят Илир Мета и Еди Рама, представители на дипломатическия корпус и личности от обществения и политическия живот в Косово. \r\nЗа сряда са планирани „Движението за свобода“, когато ще бъде открит бюст на Мадлин Олбрайт на едноименния площад в Прищина, засаждане на 50 дървета на площад „Бил Клинтън“ и международна конференция „20 години свобода - визия за устойчив мир“. \r\n***  Председателят на Европейската комисия Жан-Клод Юнкер заяви, че ако Белград и Прищина не успеят да разрешат споровете помежду си, няма да могат да влязат в Европейския съюз, предава обществената  „Радио и телевизия Косово“ (RTK) . \r\n„Винаги съм бил за конструктивен диалог между Сърбия и Косово. Не съм доволен, че процесът не върви в правилната посока“, подчерта председателят на ЕК. \r\n„Ако спорът между Сърбия и Косово не бъде разрешен, нито едната от тях няма да може да стане член на ЕС... Не искаме да излагаме ЕС на нестабилност. Ние искаме да изнесем стабилност в тези страни, или както и да ги наричате“, подчерта Юнкер. \r\n***  Увеличаването на напрежението в Източното Средиземноморие придоби ново измерение, след като администрацията на кипърските гърци издаде заповед за арест на моряците от сондажния кораб „Фатих“, пише електронното издание на турския консервативен ежедневник  Yeni Safak . \r\nНай-голямата заплаха за Турция е вероятно да излезе от Източното Средиземноморие, тъй като чуждестранните сили се опитват да изключат Анкара от енергийното уравнение в региона, твърдят експерти пред вестника. \r\nНа този фон, Турция може да разположи руските зенитно-ракетни системи (ЗРС) С-400 така, че в техния обсег да влезе целия спорен район на Източното Средиземноморие. \r\nПървият сеизмичен кораб на Турция, Барабарос Хайреддин Паша, закупен от Норвегия през 2013 г., провежда проучвания в Средиземно море от април 2017 г. \r\nВ интервю пред „Ени Шафак“, президентът на Турската асоциация за енергийна икономика професор Гюркан Кумбароглу отбеляза, че бойното поле на новата „Студена война“ е Източното Средиземноморие. \r\n„По-належащият въпрос е това да не се превърне в „гореща“ война“, добави той. Напрежението ще продължи да нараства \r\n„През юли Гърция ще отиде на избори. Следователно е много малко вероятно Гърция и Южен Кипър предприемат стъпки за разсейване на напрежението“. \r\nТурция иска чрез енергията да се постигне политическо разрешение за острова и мир за по-широкия регион на Средиземноморието, вместо тя да се превръща в катализатор за бъдещо напрежение. Регионалното развитие ще бъде от ключово значение за разполагането на С-400 \r\nКато подчерта, че бъдещите развития извън изборите в Гърция през юли ще бъдат ключови, Кумбароглу посочи, че „доставката на ЗРС С-400, които са ключови не само за отношенията на Турция със САЩ, но също и за тези с Русия и НАТО, се очаква през юли“. \r\n„При сегашните условия отбелязваме, че най-голямата заплаха за сигурността срещу Турция е в Източното Средиземноморие. Това е регион, в който всеки момент може да избухне горещ конфликт. В района има разположени сухопътни и въздушни сили. Освен това ние сме гарант за присъствието на турците на острова. Ако рисковете за сигурността в тази значителна област се увеличат до такава степен, тогава Турция може да обмисли разполагането на една от батериите С-400 в точка, която да обхване целия източносредиземноморски регион. Оттук лесно можем да кажем, че развитието на регионално ниво ще играе голяма роля в разполагането на С-400“, заключи професор Кумбароглу. \r\n***  Президентът Стево Пендаровски заяви от Брюксел, че Северна Македония ще бъде по-ефикасна в бъдеще, ако страните-членки вземат решение да започнат присъединителни преговори с нея. Според него това е заради политическата реалност на Балканите. Пендаровски заяви, че е наясно с недостатъците на страната си и с работата, която я чака в бъдеще, предава скопският телевизионен канал  „ТВ21“ . \r\nПризнавайки, че Северна Македония е изпратила всички необходими положителни сигнали, които ЕС очаква от страна кандидатка през последните две години, председателят на Европейския съвет Доналд Туск каза на Пендаровски, че не всички държави-членки на ЕС са готови да започнат преговорите за присъединяване. \r\n„Не искам да прогнозирам. Направихте всичко, което се очакваше от вас, но ако трябва да съм искрен – не всички страни-членки на ЕС са готови да вземат решение за отваряне на преговорите за членство през идните дни. Аз лично ви уверявам, че е възможно само едно решение – започване на преговорите със Северна Македония и Албания според препоръката на Европейската комисия. Въпросът не е „дали“, а „кога“ ще започнат. Аз съм предпазлив по този въпрос, защото знам, че постигането на консенсус между държавите-членки отнема повече време, отколкото би ми се искало. Но няма съмнение, че мястото на вашата страна и региона е в ЕС“, каза Туск. \r\nПендаровски и Туск се срещнаха в Европейския съвет в Брюксел в рамките на първото официално посещение на президента Пендаровски. Той ще се срещне и с върховния представител на ЕС по въпросите на външните работи и сигурността Федерика Могерини и ще говори на дебата \"Приятели на Европа\". \r\n*** Европейската комисия препоръча на правителствата на страните от ЕС и европейския бизнес да се възползват от дадената на Великобритания отсрочка до 31 октомври за излизането на страната от Съюза и да се подготвят по-добре за Брекзит без сделка, се казва в разпространено в сряда  заявление на ЕК  за излизането на Обединеното кралство от Блока. \r\n„ЕК напомня, че е отговорност на икономическите субекти да се подготвят за всички сценарии. Сценарият за липса на споразумение остава възможен изход, затова ЕК активно призовава всички играчи да се възползват от допълнителното време, образувало се при отсрочката, за да предприемат всички необходими мерки за подготовка за този сценарий на излизане на Великобритания от ЕС“, се казва в съобщението. „Днес ЕК представи подробности за широките приготовления, които предприемат 27-те държави от ЕС, в сфери, като предоставяне на жителство, социално осигуряване, данъци и мита, транспорт, риболов, банкови услуги, както и медицински услуги, лекарства и техните компоненти“. \r\nКомисията напомня, че сценарият за Брекзит без сделка предполага, че „Обединеното кралство ще бъде чужда страна за ЕС от момента, в който излезе без никакви преходни периоди, оттогава нататък всички видове европейски норми няма да се прилагат за Обединеното кралство“. Това ще доведе до „значителни проблеми за гражданите и бизнеса и ще причини значителни икономически щети, които ще се усетят повече за Обединеното кралство, отколкото за страните от ЕС“. \r\nЕвропейската комисия също така съобщи, че в сряда на редовно заседание на Европейската комисия е направена повторна оценка на всички 19 законодателни инициативи, приети от Комисията в подготовка за излизането на Обединеното кралство от ЕС без споразумение, което трябваше да се проведе на 29 март. Европейската комисия заключи, че всички тези мерки остават уместни и не изискват преразглеждане в контекста на отлагането на датата на излизане от Обединеното кралство от ЕС до 31 октомври. \r\n***  Бившият държавен секретар на САЩ Мадлин Олбрайт в речта си на церемонията по случай 20-годишнината от влизането на силите на НАТО в Косово заяви, че е горда от това, което направиха американците преди две десетилетия, заедно със съюзниците на Алианса, с намесата срещу тогавашната СР Югославия, предава скопското електронно издание  „24 инфо“ . \r\n На централната демонстрация на площада Скендербег в Прищина, Олбрайт заяви, че е „щастлива, че Косово се освободи“ и че „каузата беше праведна“. \r\n„Горда съм от това, което направихме заедно. Войната в Косово беше сблъсък с варварските престъпления срещу цивилното население. Най-важното е, че успяхме - каузата ни праведна“, заяви Олбрайт. \r\nТя припомни момента, когато казала на президента на САЩ Бил Клинтън, че „за Косово трябва да направи всичко необходимо“. \r\nВ чест на Облрайт и по повод 20-тата годишнина от интервенцията на НАТО, която в Косово се празнува като Ден на освобождението, привечер в центъра на Прищина ще бъде открит неин бюст на площад, който ще носи нейното име. \r\nКато държавен секретар на САЩ, Олбрайт, заедно с тогавашния американски президент Клинтън и няколко други западни лидери, беше основният защитник на намесата на НАТО в СР Югославия през 1999 година. След 78-дневната въздушна кампания в Куманово беше подписано военно-техническо споразумение между НАТО и Югославската армия и полицията, а три дни по-късно сухопътните сили на Алианса влязоха в Косово и създадоха международната военна мисия КФОР. \r\n***  В дневния ред на всички отговорни разговори за бъдещето на Косово трябва да бъде включена идеята за разграничение между сърбите и албанците, заяви президентът на Сърбия Александър Вучич в Белград, като напомни, че тази идея досега не е подкрепена нито от сръбската общественост, нито от Запада, предава руската агенция  EA Daily . \r\n„Ако се мисли за някаква дългосрочна договорка (с албанците), тази тема при всички случаи ще бъде на масата за преговори. Умните хора трябва да решат този въпрос. Съжалявам, че не мога да направя това, а дори бих се радвал да поема върху себе си част от осъжданията на обществеността, защото съм уверен, че с помощта на постигнатото споразумение бих обезпечил свободата и сигурността на голяма част от Сърбия, дори и на нашите граждани в Косово и Метохия“, цитира думите на президента обществената телевизия РТС. \r\nВ същото време, подчерта Вучич, в международните среди няма изработено собствено решение на косовския проблем. По неговите думи, той задава всеки ден на западните партньори въпроса „Какво да правим с Косово?“, но не получава отговор. \r\n„Те си нямат понятие какво да правят Косово или с всеки друг въпрос, отнасящ се до Западните Балкани. Искат да предложат нещо, но не знаят какво. Казвам им директно, че те не могат да се договорят между себе си“, заяви държавният глава, като добави, че американците говорят едно с немците и друго с французите“. \r\n„На мен ми е по-близко това, което казват американците и французите. Салвини (вицепремиерът на Италия Матео Салвини) има свое решение, руснаците също – и това е замразен конфликт“, продължи Вучич. \r\nСръбският президент разказа, че основната му идея се заключва в това, между албанците и сърбите да няма граници, за да може в региона да се движат свободно хора, стоки, услуги и капитал и за да могат косовските сърби да живеят в безопасност, а Белград да контролира и финансира здравеопазването и образованието в Северно Косово. \r\n„Това винаги е било същността, но не е било интересно за никого, защото мнозина са виждали това като шанс за политическата им победа, т.е. за моето политическо поражение“, обясни сръбският лидер. \r\nРуската агенция припомня, че по-рано Вучич обяви, че идеята му за „разграничение“ в Косово между сърбите и албнаците се е провалила, а е могла да донесе дългосрочен мир в региона на Западните балкани. \r\nПо време на последното си официално посещение в Сърбия през януари тази година руският президент Владимир Путин обяви, че Москва подкрепя постигането от Белград и Прищина на \"жизнеспособно и взаимно приемливо решение за косовско споразумение, основано на Резолюция 1244 на ООН\". \r\n***  На церемония за 20-годишнината от разполагането на силите на НАТО в Косово командващият КФОР ген.-майор Лоренцо Д`Адарио заяви, че Алиансът са осигурили сигурност и свобода на придвижване за всички граждани на най-младата страна на Балканите в сътрудничество с други международни организации и мисии, създадени в следствие на Резолюция 1244 на СС на ООН, съобщава прищинският ежедневник  Koha Ditore . \r\nВ резултат на тази дейност Косово се променило значително през последните 20 години на мир и прогрес, съгласно думите на Д‘Адарио. Той подчерта, че пътят не е бил лесен: през този период повече от 200 войници на КФОР загубили своя живот. Тези години са били изпълнени с предизвикателства и все още съществуват много проблеми за преодоляване. „Когато се обърна назад, не виждам вече хора, опитващи се да се спасят, да оцелеят, а виждам хора, готови да изградят просперитета и бъдещето на своите деца“, заяви Д`Адарио. \r\n***  Президентите на Русия и Франция Владимир Путин и Еманюел Макрон може да проведат среща в близко бъдеще, но до края на тази седмица не се планират преговори. Това съобщи кореспондент на руската информационна агенция  TACC  от Елисейския дворец. \r\n„Тази седмица не се предвиждат преговори между двамата президенти, но в близко бъдеще те ще имат възможност да се срещнат\", заявиха от пресслужбата на Елисейския дворец в отговор на искане на ТАСС да коментират думите на Макрон за предстоящ разговор с Путин.  \r\nВъв вторник Макрон даде интервю за швейцарския телевизионен канал RTS,  в рамките което подчерта необходимостта от нов тласък на стратегическия диалог с Русия. Той сподели, че планира да проведе  „нов подробен и смислен разговор с руския президент Владимир Путин в близко бъдеще\". Макрон подчерта, че би искал да проведе този обмен на мнения с руския си колега, не само като президент на Франция, но и като председател на Г-7. \r\n***  Множеството граждани на Косово, събрали се да следят отбелязването на 20-та годишнината от влизане на силите на НАТО в страната, освиркаха държавния глава Хашим Тачи, когато излезе на трибуната, за да изнесе реч, съобщава електронното издание на прищинския ежедневник  Gazeta Express . \r\nМинути по-рано бившият американски президент Бил Клинтън бе приветстван с бурни овации и скандирания „САЩ, САЩ, САЩ“. На церемонията присъства и бившият държавен секретар на САЩ Мадлин Олбрайт, както и генералът от НАТО Уесли Кларк. \r\n„Гневът не се притеснява от присъствието на Клинтън и Олбрайт“, коментират от редакцията случилото се. \r\n***  Европейската комисия предупреди, че Великобритания ще трябва да върне неизплатения си дял от съществуващия бюджет на ЕС, дори ако напусне Съюза без споразумение за оттегляне, предава  AFP . \r\nВ изявление за подготовката за излизането на Великобритания от структурите на Общността, Брюксел заяви, че няма да влезе в преговори за бъдеща търговия, докато Лондон не отчете „финансовите задължения, които Великобритания е направила като държава-членка\". \r\nСпоред споразумението за Брекзит, договорено миналата година между британския премиер Тереза Мей и нейните колеги от ЕС, Великобритания ще дължи на Съюза приблизително 39 млрд. паунда (около 44 млрд. евро). \r\nТази сума ще покрие бюджетните ангажименти в рамките на преходния период до края на следващата година, но британският парламент отказа да ратифицира договора, а Брекзит бе отложен до 31 октомври. \r\nМей планира оттегляне от властта, а някои от претендентите за поста й – като Борис Джонсън, вече заявиха, че са готови да осигурят излизане на страната от Европа без споразумение. \r\n***  След изявление на Белия дом, в което Косово и Сърбия бяха призовани са изоставят острата реторика и да работят по споразумение, фокусиращо се върху взаимното признаване, държавният глава на западната ни съседка Александър Вучич подчерта, че не се интересува от „епизодични коментари“, предава скопската телевизия  „Сител“ . \r\nреагира, който заяви, че „през последните 5 години не даде нито едно екстремистко изявление”, добавя, че не се интересува от еднократни коментари. \r\nВучич, който е на обиколка в пострадалите от наводненията райони в Сърбия, заяви, че би искал „Белият дом да каже кое е това сръбското изявление, което е екстремистко\". \r\nТой коментира изявлението на американския експерт по Балканите Даниел Сървър, съгласно което „Вучич не е готов за исторически компромис с Косово“. В тази връзка сръбският президент увери тъкмо обратното, като заяви, че „това не трябва да означава Сърбия да загуби всичко и да не получи нищо\". \r\n„Този филм да забрави и Сървър, и всички останали“, коментира държавният глава на западната ни съседка. Той добави, че „Сърбия е заинтересована от продължаване на диалога, но няма какво да се обсъжда, докато Прищина не позволи свободното движение на стоки\". \r\nВучич отказа да коментира твърденията на някои медии за „новия план на германския канцлер Ангела Меркел за Косово\", заявявайки, че „не може да коментира нищо, което не е видял\" и че е говорил с нея преди два дни, „и Меркел не каза нищо“.", "date": "2019.06.12", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/06/12/2669216/iliyan-iliev-vik-shumen-duzhestvoto-ne-e-v-neplatezhosposobnost-druzhestvoto-zasega-si-plashta-vsichko-i-to-v-srok.html", "text": "ВиК-Шумен не е в неплатежоспособност, дружеството засега си плаща всичко и то в срок. Това заяви по време на пресконференция Илиян Илиев, който от 8 май е управител на дружеството, предаде репортер на  Радио „Фокус“-Шумен . Брифингът, на който беше представена информация за икономическото състояние на ВиК-Шумен, бе даден ден преди извънредната сесия на Общинския съвет-Шумен, на която управителят на водното дружество няма да може да присъства поради предварително поети служебни ангажименти на 13 и 14 юни. Илиян Илиев посочи, че не вижда необходимост от намаляване на цената на водата в Шумен с 10 стотинки. „Ако едно тричленно семейство ползва 10-20 кубика вода месечно, ефектът от такова намаление ще бъде 1-2 лв, решаваме ли му проблема? Най –лошото, което можем да направим на това дружество е намаляване на цената на вода. Няма финансова институция, която да ни помогне след това за самоучастието, което ще ни бъде нужно за изграждането на пречиствателната станция за питейни води и довеждащия водопровод“, каза Илиев.  \r\n„Проблемите са ясни-загубите, събираемостта. Има ги навсякъде. Моята молба е да не политизираме проблема. Няма политика във водата. Дружеството няма техника, има задължения, които без намесата на един от собствениците няма как към този момент да ги събере, а за да бъде изпълнен проектът за пречиствателна станция за питейни води, ВиК трябва да функционира нормално“, заяви Илиян Илиев. Той отбеляза и необходимостта от енергийна ефективност на дружеството. „Такава не е правена досега, не знам защо. Помпите са от 1953 година“, посочи Илиев. „Не е тайна, че ВиК се води в затруднено положение, но не е единственото ВиК в такова положение, не е някакъв прецедент, не е нещо страшно. Въпросът е да обединим усилия всички заедно и да помогнем да се осъществи проектът за пречиствателна станция и довеждащ водопровод“, каза още Илиян Илиев.  \r\nЖанета Панайотова, ръководител на направление „Финанси“ представи информация за задълженията на ВиК. Към 31 декември 2018 година ВиК има краткосрочни задължения за ел. енергия - 871 106 лв. и към доставчици 1,032 млн. лв. Към края на месец април към доставчиците сумата е отново 1,032 млн. лв., а за ел. енергия- 756 506 лв. Същите са текущи. Задълженията с просрочие са във връзка с договор с гарантиран резултат с фирма за рехабилитация на водопроводи от водоснабдителната система на Шумен - 5, 177 млн.лв. „По този договор е изплатено ДДС, по главницата се водят съдебни спорове“, обясни Жанета Панайотова. „ВиК продължава да жали, защото нашето мнение е, че този гарантиран резултат не е постигнат“, допълни Илиян Илиев. Несъбраните просрочени вземания от потребители на ВиК услуги към 31 декември 2018 година възлизат на 2 715 357 лв. От тях изпълнителни дела - 1 180 880 лв. и граждански дела - 310 888 лв. Към края на миналата година вземанията с текущ характер до 30 дни са 1 593 466 лв. Като цяло  87% от задълженията са на физически лица. Към 31 май ВиК-Шумен няма неизплатени заплати и осигуровки на служители и работници. \r\nИвелина ИВАНОВА", "date": "2019.06.12", "title": "Илиян Илиев, ВиК-Шумен: Дужеството не е в неплатежоспособност, дружеството засега си плаща всичко и то в срок"}
{"url": "http://www.focus-news.net/news/2019/06/12/2669214/ombudsmanat-maya-manolova-shte-podkrepi-protest-na-meditsinskite-spetsialisti-vav-vidin-na-13-yuni.html", "text": "Омбудсманът Мая Манолова ще подкрепи протест пред МБАЛ „Света Петка“ АД на медицинските специалисти във Видин, които от месеци настояват за достойни условия на труд и адекватно заплащане, от 13.30 часа на 13 юни 2019 г. Това съобщиха от пресцентъра на  Омбудсмана на Република България . \r\n„Вече имаме няколко национални протеста, много срещи и обещания, но засега нито едно от нашите искания в Декларацията от 1 март 2019 г. не е изпълнено. Всички обещания се оказаха лъжи! Защото г-н Кирил Ананиев обеща на 25 април 2019 г. да качи на сайта на Министерството на здравеопазването  Закона за съсловните организации за обществено обсъждане – това не се случи (имаме запис и протокол от срещата, на която лично той фиксира датата). Също така на няколко пъти бяха отпуснати по няколко милиона лева за заплати само на медицинските специалисти, но за съжаление милионите потънаха някъде“, пишат до омбудсмана специалистите по здравни грижи от Видин. Те подчертават, че търпението им вече е свършило и преминават към ефективни стачни действия. \r\nТова уведомително писмо, освен до Манолова, е изпратено още на 6 юни т. г. и до президента, премиера, здравния министър и изпълнителния директор на лечебното заведение.", "date": "2019.06.12", "title": "Омбудсманът Мая Манолова ще подкрепи протест на медицинските специалисти във Видин на 13 юни"}
{"url": "http://www.focus-news.net/news/2019/06/12/2669215/doktorant-ot-stopanska-akademiya-svishtov-e-pobeditel-v-natsionalniya-konkurs-na-memorialen-fond-d-r-ilko-eskenazi-2019.html", "text": "Докторант Беатрис Любенова от катедра „Финанси и кредит” при Стопанска академия „Д. А. Ценов” – Свищов е победител в петнадесетия годишен конкурс за присъждане на награда „Д-р Илко Ескенази” в област „Икономика”. На официалната церемония, която се проведе в Дома на Европа – София, наградата на свищовската финансистка връчи Филип Димитров, настоящ конституционен съдия и министър-председател на Република България (от ноември 1991 до 30 декември 1992 г.). Това съобщиха от  Стопанска академия – Свищов . На събитието присъстваха Лидия Ескенази, проф. Аврам Ескенази, проф. Стефан Стефанов – президент на Фондация „Св. Св. Кирил и Методий”, както и настоятели на Мемориален фонд „Д-р Илко Ескенази”. \r\nКонкурсът се организира от Фондация „Св.св. Кирил и Методий” и изградения към нея Мемориален фонд „Д-р Илко Ескенази”, и има за цел да стимулира изявени млади учени в областта на икономиката и правото. Д-р Илко Ескенази посвещава дълги години от своя живот на процеса за интеграция на България към Европейския съюз. Това е в основата на взетото през 2005 г. решение Мемориалният фонд да организира конкурс за разработки по актуален проблем, свързан с членството на България в ЕС. Участниците в конкурса през 2019 г. трябваше да разработят научна студия по едно от тематичните направления за икономисти: Икономика на енергетиката в ЕС; Икономика на софтуерната индустрия в България като член на ЕС; Емиграцията и имиграцията, и отражението им върху икономиката на България след приемането й в ЕС. \r\nДокторант Беатрис Любенова бе избрана за победител в тазгодишното издание на конкурса с разработка на тема: „Емиграцията и отражението й върху икономиката на България след приемането й в ЕС”.  \r\nБеатрис Любенова завършва с успех „Отличен” (6,00) бакалавърска степен специалност „Финанси” в Стопанска академия през 2017 г., за което е удостоена със златна значка „Отличник на випуска”, а през 2018 г. се дипломира също с успех „Отличен” (6,00) в магистърска програма „Финансов мениджмънт”. По време на своето обучение в свищовското висше училище, тя е активен участник и победител в редица студентски научни сесии и национални конкурси. В момента Беатрис Любенова доказва своите знания и умения като младши експерт в отдел „Отчетност, анализи и бюджетиране” в централното управление на „Банка Пиреос България”. Като задочен докторант разработва дисертационен труд на тема „Оценка и управление на риска на регулативните финансови институции”, под научното ръководство на доц. д-р Стоян Проданов към катедра „Финанси и кредит”. Беатрис Любенова е поредно доказателства, че благодарение на инициативите и подкрепата на катедра „Финанси и кредит”, с ръководител проф. д-р Андрей Захариев, студентите и докторантите имат отлична среда за научни изследвания, а със своите успехи те показват, че свищовската финансова школа е своеобразна „ковачница за кадри” и трамплин за успешно кариерно развитие.", "date": "2019.06.12", "title": "Докторант от Стопанска академия – Свищов е победител в националния конкурс на мемориален фонд „Д-р Илко Ескенази” 2019"}
{"url": "http://www.focus-news.net/news/2019/06/12/2669217/predstoyashti-mezhdunarodni-sabitiya-za-13-yuni-agentsiya-fokus.html", "text": "*** Среща между германския канцлер Ангела Меркел и македонския премиер Зоран Заев \r\n*** Среща на върха на Шанхайската организация за сътрудничество с участието на Путин, Си Дзинпин и Нарендра Моди \r\n*** Посещение на вицепредседателят на Европейската комисия по енергийния съюз Марек Шевчович за преговори по украинския транзит на газ \r\n*** Консервативната партия гласува в първия тур на изборите за нов председател на фракцията \r\n*** Среща на финансовите министри от еврозоната \r\n*** Пресконференция на МВФ \r\n*** Икономическият съветник на Белия Дом ще говори за търговската политика на САЩ \r\n***", "date": "2019.06.12", "title": "Предстоящи международни събития за 13 юни ( Агенция „Фокус“ )"}
{"url": "http://www.focus-news.net/news/2019/06/12/2669218/veliko-tarnovo-yubileyni-vipuski-provedoha-drugarski-sreshti-v-stopanska-akademiya.html", "text": "Десетки години след дипломирането си, различни випуски на Стопанска академия „Димитър А. Ценов” се срещнаха отново в родната Алма матер. Това съобщиха от пресцентъра на  Стопанска академия „Димитър А. Ценов” . По традиция, гостите бяха посрещнати официално от представители на академичното ръководство и им беше осигурена възможност да се облекат с академични тоги. 55 години от дипломирането си отпразнува 25-ят випуск на свищовското висше училище. Специални гости на срещата, която се проведе в ресторант, съвместно с възпитаници от 26-и випуск, бяха кметът на община Свищов – Генчо Генчев и зам.-ректорът по учебна дейност проф. д-р Марияна Божинова. Сред участниците в другарската среща бяха доц. д-р Здравко Георгиев – ректор на Стопанска академия (1989-1990 г.),  изявени спортисти от представителните отбори на свищовското висше училище по баскетбол и по футбол.  \r\nВ приветствието си към двата випуска, проф. Божинова подчерта, че Стопанска академия, която е едно от най-старите висши училища в България, е устояла във времето, съчетавайки традициите с иновации. Тя запозна присъстващите с актуалното състояние и перспективите за развитие на Стопанска академия. „Това, което прави настоящото ръководство с цел адаптиране към днешните промени, е да откликне на потребностите на новите млади хора, които са дигитализирани, искат да живеят в големите градове и да се обучават без да прекъсват професионалната си кариера”, сподели проф. Божинова. Зам.-ректорът припомни, че свищовското висше училище е пионер в дистанционното обучение на магистри, стартирало през 1999 г., а от следваща учебна 2019/2020 година е акредитирано да започне дистанционно обучение и в степен „бакалавър” по 11 специалности от направление „Икономика”. \tВсеки участник в другарската среща получи почетна грамота за 55-годишно достойно носене на званието „Дипломиран икономист” и за активно участие в академичния живот. На следващия ден двата випуска се срещнаха пред сградата на Ректората за да поднесат цветя пред паметника на Дарителя, Димитър Ценов. \r\nДругарска среща по повод 50 години от дипломирането си проведе 30-ят випуск на Стопанска академия, който преди осем години учреди свой алумни клуб „30-ти юбилеен”. В аулата на свищовската Алма матер, гостите бяха приветствани от проф. Божинова и от доц. д-р Николай Нинов – зам.-ректор по студентска политика и институционални комуникации. Председателят на клуба – проф. д-р Васил Меразчиев припомни, че именно в аулата (1 ауд.) през 1965 г. е била първата им лекция, а през 1969 г. в същата аудитория те са получили своите дипломи.  \r\n „Сигурна съм, че продължавате да носите в сърцата си Стопанска академия щом дори и половин век след дипломирането си, отново сте в родната Алма матер”, каза проф. Божинова. Тя подчерта, че Стопанска академия продължава да се развива въпреки трудностите на днешния образователен пазар, държавната политика, относно висшето образование, и демографската криза. „Ние се стремим да вървим в крак с промените”, заяви проф. Божинова и сподели част от предприетите действия в посока привличане на студенти не само от България, но и от държави в и извън Европейския съюз. Зам.-ректорът информира бившите възпитаници за получената висока оценка – 9,35 (при максимална 10) при последната акредитация на Стопанска академия в ПН „Икономика”, за фокусирането към международния пазар, сключените договори с чуждестранни университети и разработените програми за двойни дипломи на английски и на руски език, за увеличаването на реализираните мобилности на студенти и преподаватели по програма Еразъм+.     \r\nВъзпитаници от спец. „Социално и застрахователно дело” на Випуск’ 1999 отбелязаха заедно 20 години от дипломирането си. В аулата на родната Алма матер, приветствие от името на академичното ръководство поднесе гл. ас. д-р Юлиян Господинов – координатор „Образователен маркетинг” към Академичния център за кариерно консултиране и връзки с обществеността. В рамките на проведената среща бе учреден нов алумни клуб с името „СЗД 94-99” и председател Валери Николов. Като своя цел, съучредителите на  клуба записаха „Поддържане на връзката между възпитаниците на випуска и Стопанска академия”, а основната им задача ще бъде съхраняване на традициите.  \r\nПо традиция, за участниците в другарските срещи от различните випуски бяха осигурени значки на Стопанска академия, рекламно-информационни материали за Кандидатстудентска кампания 2019 и за Алумни асоциацията, възможност да посетят Академичния музей и да запечатат в снимки емоциите от проведените срещи.", "date": "2019.06.12", "title": "Велико Търново: Юбилейни випуски проведоха другарски срещи в Стопанска академия"}
{"url": "http://www.focus-news.net/news/2019/06/12/2669219/ministerstvo-na-kulturata-balgariya-vrashta-na-turtsiya-tsenni-artefakti.html", "text": "В присъствието на зам.-министъра на културата Амелия Гешева ще бъдат предадени на турския зам.-министър на културата и туризма Йозгюл Йозкан Явуз артефакти с археологически произход, задържани от българските митнически органи на ГКПП „Капитан Андреево“ през октомври 2016 г. при незаконен внос от турски гражданин. Това съобщиха от пресцентъра на  Министерството на културата . Събитието ще се състои от 16.30 ч. на 13 юни 2019 г. (четвъртък) в Заседателната зала на Националния археологически институт с музей при БАН. \r\nДвижимите културни ценности са общо 63, от които 56 монети (златни, сребърни и бронзови антични, римски и византийски монети), 6 бронзови антични апликации и 1 бронзова фибула.  \r\nЗа връщането им Турция е отправила до Министерството на културата официално искане с приложена експертиза, с която турски специалисти представят доказателства за произход на културните ценности от територията на Република Турция. Представени са и доказателства за незаконен износ, както и информация за статута на археологическите културни ценности като държавна собственост, съгласно турското законодателство. \r\nПроцедурата по връщане на незаконно изнесени културни ценности се осъществява на основание на Конвенцията на ЮНЕСКО за мерките, насочени към забрана и предотвратяване на незаконен внос, износ и прехвърляне на правото на собственост на културни ценности (Париж, 1970 г.) и Споразумението за забрана и предотвратяване на незаконния внос, износ, транзитно преминаване и прехвърляне на собствеността на културни ценности, сключено между Република България и Република Турция през 2012 г.", "date": "2019.06.12", "title": "Министерство на културата: България връща на Турция ценни артефакти"}
{"url": "http://www.focus-news.net/news/2019/06/12/2669220/df-zemedelie-zapochna-izplashtaneto-na-subsidiite-po-myarka-11-biologichno-zemedelie-za-kampaniya-2018.html", "text": "ДФ „Земеделие“ преведе близо 34,5 млн. лв. (34 498 247 лв.) по мярка 11 „Биологично земеделие“ от ПРСР 2014-2020 г. Плащане получиха 2 582 земеделски стопани с одобрени заявления по направление „Биологично растениевъдство“ за Кампания 2018. Това съобщиха от пресцентъра на  Държавен фонд „Земеделие“-РА . Ставките, по които се извършва оторизацията на субсидиите, са регламентирани в Наредба № 4 от 24 февруари 2015 г. за прилагане на мярка 11 „Биологично земеделие“ от ПРСР 2014-2020 г. Подпомагането по мярката е във вид на годишно компенсаторно плащане за земеделски стопани, които доброволно извършват биологични дейности. 75% от средствата се осигуряват от Европейския земеделски фонд за развитие на селските райони (ЕЗФРСР), а останалите 25% - от националния бюджет. \r\nИнформираме стопаните, които имат в едно заявление комбинация от „Биологично растениевъдство“, „Биологично животновъдство“ или „Биологично пчеларство“, че ще получат наведнъж пълния размер на субсидиите си след приключване на административните проверки по всички направления, за които са кандидатствали.", "date": "2019.06.12", "title": "ДФ „Земеделие“ започна изплащането на субсидиите по мярка 11 „Биологично земеделие“ за Кампания 2018"}
{"url": "http://www.focus-news.net/news/2019/06/12/2669201/yeni-safak-iztochnoto-sredizemnomorie-shte-bade-v-obsega-na-turskite-s-400.html", "text": "Увеличаването на напрежението в Източното Средиземноморие придоби ново измерение, след като администрацията на кипърските гърци издаде заповед за арест на моряците от сондажния кораб „Фатих“, пише електронното издание на турския консервативен ежедневник  Yeni Safak . \r\nНай-голямата заплаха за Турция е вероятно да излезе от Източното Средиземноморие, тъй като чуждестранните сили се опитват да изключат Анкара от енергийното уравнение в региона, твърдят експерти пред вестника. \r\nНа този фон, Турция може да разположи руските зенитно-ракетни системи (ЗРС) С-400 така, че в техния обсег да влезе целия спорен район на Източното Средиземноморие. \r\nПървият сеизмичен кораб на Турция, Барабарос Хайреддин Паша, закупен от Норвегия през 2013 г., провежда проучвания в Средиземно море от април 2017 г. \r\nВ интервю пред „Ени Шафак“, президентът на Турската асоциация за енергийна икономика професор Гюркан Кумбароглу отбеляза, че бойното поле на новата „Студена война“ е Източното Средиземноморие. \r\n„По-належащият въпрос е това да не се превърне в „гореща“ война“, добави той. Напрежението ще продължи да нараства \r\n„През юли Гърция ще отиде на избори. Следователно е много малко вероятно Гърция и Южен Кипър предприемат стъпки за разсейване на напрежението“. \r\nТурция иска чрез енергията да се постигне политическо разрешение за острова и мир за по-широкия регион на Средиземноморието, вместо тя да се превръща в катализатор за бъдещо напрежение. Регионалното развитие ще бъде от ключово значение за разполагането на С-400 \r\nКато подчерта, че бъдещите развития извън изборите в Гърция през юли ще бъдат ключови, Кумбароглу посочи, че „доставката на ЗРС С-400, които са ключови не само за отношенията на Турция със САЩ, но също и за тези с Русия и НАТО, се очаква през юли“. \r\n„При сегашните условия отбелязваме, че най-голямата заплаха за сигурността срещу Турция е в Източното Средиземноморие. Това е регион, в който всеки момент може да избухне горещ конфликт. В района има разположени сухопътни и въздушни сили. Освен това ние сме гарант за присъствието на турците на острова. Ако рисковете за сигурността в тази значителна област се увеличат до такава степен, тогава Турция може да обмисли разполагането на една от батериите С-400 в точка, която да обхване целия източносредиземноморски регион. Оттук лесно можем да кажем, че развитието на регионално ниво ще играе голяма роля в разполагането на С-400“, заключи професор Кумбароглу. \r\nПревод и редакция:", "date": "2019.06.12", "title": "Yeni Safak: Източното Средиземноморие ще бъде в обсега на турските С-400"}
{"url": "http://www.focus-news.net/news/2019/06/12/2669221/sofi-na-13-yuni-shte-bade-sazdadena-organizatsiya-na-dvizhenieto-vav-vrazka-s-shestiya-svetoven-kongres-na-informatsionnite-agentsii.html", "text": "На 13 юни ще бъде създадена организация на движението във връзка с Шестия световен конгрес на информационните агенции. Това съобщиха от пресцентъра на  Столична община . От 08.00 до 13.00 часа се забраняват  престоят и паркирането на пътни превозни средства, с изключение на автомобилите на участниците в мероприятието на паркинга при вход А3 на Национален дворец на културата – 60 паркоместа.", "date": "2019.06.12", "title": "Софи: На 13 юни ще бъде създадена организация на движението във връзка с Шестия световен конгрес на информационните агенции"}
{"url": "http://www.focus-news.net/news/2019/06/12/2669224/nimh-utre-vremeto-shte-bade-predimno-slanchevo-i-goreshto-maksimalnite-temperaturi-shte-sa-mezhdu-30-i-35.html", "text": "През нощта ще бъде предимно ясно, а утре слънчево и горещо. В следобедните часове над източните и планинските райони ще има временни увеличения на облачността, но само на отделни места краткотрайно ще превали. Ще духа слаб, в източните райони до умерен вятър от север-северозапад. Максимални температури между 30° и 35°, в София около 31°. Това съобщи за Агенция „Фокус“ дежурният синоптик  Христо Христов от  Националния институт по метеорология и хидрология (НИМХ) . Атмосферното налягане ще се задържи почти без промяна, малко по-високо от средното за месеца. \r\nНад Черноморието ще бъде слънчево, след обяд с купеста облачност, но валеж е малко вероятен. Ще духа до умерен север-северозападен вятър. Максимални температури между 29° и 31°. Температурата на морската вода е 23-24°, по-ниска на север от нос Калиакра – около 19°. Вълнението на морето ще бъде между 1 и 3 бала.   \r\nНад планините също ще бъде слънчево, след обяд с купеста облачност, но само на отделни места ще превали краткотраен дъжд. Ще духа слаб и умерен север-североизточен вятър. Максималната температура на височина 1200 метра ще е около 24°, на 2000 метра – около 16°. \r\nВ петък и през почивните дни ще преобладава слънчево време, в следобедните часове и в събота с временни увеличения на облачността. На отделни, а в събота на повече места в източните и планинските райони ще превали краткотраен дъжд с гръмотевици. Ще духа слаб, в източните райони до умерен вятър от изток-североизток. Преобладаващите максимални температури ще бъдат между 30° и 35°.", "date": "2019.06.12", "title": "НИМХ: Утре времето ще бъде предимно слънчево и горещо, максималните температури ще са между 30° и 35°"}
{"url": "http://www.focus-news.net/news/2019/06/12/2669203/zhan-klod-yunker-ako-sarbiya-i-kosovo-ne-razreshat-spora-nito-ednata-ot-tyah-nyama-da-e-v-es.html", "text": "Председателят на Европейската комисия Жан-Клод Юнкер заяви, че ако Белград и Прищина не успеят да разрешат споровете помежду си, няма да могат да влязат в Европейския съюз, предава обществената  „Радио и телевизия Косово“ (RTK) . \r\n„Винаги съм бил за конструктивен диалог между Сърбия и Косово. Не съм доволен, че процесът не върви в правилната посока“, подчерта председателят на ЕК. \r\n„Ако спорът между Сърбия и Косово не бъде разрешен, нито едната от тях няма да може да стане член на ЕС... Не искаме да излагаме ЕС на нестабилност. Ние искаме да изнесем стабилност в тези страни, или както и да ги наричате“, подчерта Юнкер. \r\nПревод и редакция:", "date": "2019.06.12", "title": "Жан-Клод Юнкер: Ако Сърбия и Косово не разрешат спора, нито едната от тях няма да е в ЕС"}
{"url": "http://www.focus-news.net/news/2019/06/12/2669225/sofiya-na-17-yuni-shte-bade-vavedena-vremenna-organizatsiya-na-dvizhenieto-vav-vrazka-s-poseshtenieto-na-predsedatelya-na-parlamenta-na-gruziya-irakli-kobahidze.html", "text": "На 17 юни ще бъде въведена временна организация на движението във връзка с посещението на председателя на Парламента на Грузия Иракли Кобахидзе. Това съобщиха от пресцентъра на  Столична община . От 8.00 до 11.00 часа на 17 юни се забраняват престоят и паркирането на пътни превозни средства на северозападната дъга на пл. „Свети Александър Невски“ между ул. „Оборище“ и ул. „11-ти август“ и на ул. „Оборище“ между ул. „Георги Сава Раковски“ и пл. „Свети Александър Невски“ \r\nОт 9.00 часа до 11.00 часа на 17 юни се забранява влизането на пътни превозни средства  по ул. „Оборище“ между ул. „Георги Сава  Раковски“  и ул. „11-ти август“ само при необходимост и по преценка на отдел „Пътна полиция“ при СДВР.", "date": "2019.06.12", "title": "София: На 17 юни ще бъде въведена временна организация на движението във връзка с посещението на председателя на Парламента на Грузия Иракли Кобахидзе"}
{"url": "http://www.focus-news.net/news/2019/06/12/2669226/zlatko-dimitrov-slanchev-bryag-ad-staraem-se-da-promenyame-imidzha-na-slanchev-bryag-da-nadgrazhdame-sistemata-za-videonablyudenie-i-da-osigurim-maksimalna-sigurnost-na-turistite.html", "text": "Стараем се да променяме имиджа на Слънчев бряг, да надграждаме системата за видеонаблюдение и да осигурим максимална сигурност на туристите. Това каза Златко Димитров, изпълнителен директор на „Слънчев бряг“ АД, по време на откриването 60-и юбилеен летен сезон в куроста, предаде репортер на  Радио „Фокус“-Бургас . „За нас 60-годишнината е дата сериозен юбилей и присъствието на всички ни дава големи надежди за бъдещето ни оттук нататък, за следващите бъдещи чествания. Ако някой ми беше казал, че аз ще посрещна 60-годишнината, никога не бих си представил това“, отбеляза Димитров и добави, че е започнал своя професионален път в Слънчев бряг през 1994 г. „Минал съм през всички етапи от развитието на курорта“, заяви изпълтиленият директор на „Слънчев бряг“ АД. Златко Тодоров отправи своите благодарности към всички присъстващи, включително и на Лили Иванова, която откри тържеството. „Стараем се да променяме имиджа на Слънчев бряг, стараем се да надграждаме системата за видеонаблюдения, стараем се да осигурим максимална сигурност на турските в курорта. Това са нашите основни приоритети“, посочи Златко Димитров. \r\nДеница ДИМИТРОВА", "date": "2019.06.12", "title": "Златко Димитров, „Слънчев бряг“ АД: Стараем се да променяме имиджа на Слънчев бряг, да надграждаме системата за видеонаблюдение и да осигурим максимална сигурност на туристите"}
{"url": "http://www.focus-news.net/news/2019/06/12/2669230/darzhavniyat-glava-rumen-radev-obsadi-sas-sultan-ahmed-bin-sulayem-vazmozhnostite-za-razvitieto-na-balgariya-kato-logistichen-tsentar-za-prenos-na-stoki-kam-evropa.html", "text": "Държавният глава Румен Радев обсъди на „Дондуков“ 2 перспективите за утвърждаването на България като регионален логистичен център за пренос на стоки от Азия към Европа със Султан Ахмед бин Сулайем, главен изпълнителен директор на Dubai Port World и един от най-влиятелните бизнесмени от Обединените Арабски Емирства. Това съобщиха от  прессекретариата на държавния глава . Срещата между двамата е в резултат на участието на българския президент в Петербургския икономически форум, по време на който Румен Радев отправи покана към представителите на бизнеса да инвестират в България. \r\nКомпанията Dubai Port World е един от най-големите оператори на пристанища в света със 78 логистични терминали в различни части на света. Държавният глава заяви, че стратегическото разположение на страната ни между Европа и Азия и висококвалифицираните кадри у нас, създават отлични предпоставки за избора на България като регионален логистичен център.    \r\nСултан Ахмед бин Сулайем подчерта интереса на Dubai Port World за инвестиции в българските пристанища и за създаването на високотехнологични логистични центрове в различни градове на страната. По думите му използването на българските пристанища по река Дунав дават възможност за бърз достъп до останалите европейски държави.", "date": "2019.06.12", "title": "Държавният глава Румен Радев обсъди със Султан Ахмед бин Сулайем възможностите за развитието на България като логистичен център за пренос на стоки към Европа"}
{"url": "http://www.focus-news.net/news/2019/06/12/2669223/ruse-zaleti-sa-stotitsi-dekari-zemedelska-zemya-i-sa-unishtozheni-desetki-pchelni-kosheri-na-teritoriyata-na-selata-dryanovets-i-koprivets-sled-prolivni-valezhi.html", "text": "Областният управител на Русе Галин Григоров заедно с кмета на село Дряновец Тихомир Йорданов извършиха оглед на място на част от наводнената територия от минаващата през населеното място река Шипа. Това съобщиха от пресцентъра на  Областната администрация . След проливните валежи и наводнението, предизвикано от двата язовира край селата Нова Върбовка и Камен в община Стражица са нанесени щети на територията на селата Дряновец и Копривец, като са залети стотици декари земеделска земя и са унищожени десетки пчелни кошери. \r\nПовишеното ниво на реката е наводнило и няколко къщи, намиращи се в непосредствена близост до коритото на р. Шипа. В тази връзка снощи се е наложило изпомпването на вода от съответните къщи. \r\nСъс заповед на кмета на община Бяла Димитър Славов е съставена комисия, която да опише нанесените щети и съответно да се обмислят възможни варианти за компенсация.  \r\nКъм момента обстановката е овладяна и няма опасност както за посевите, така и за населението. Притокът на вода от язовирите в община Стражица е преустановен. Нивото на водата в язовир „Баниска“ е в норма, а по поречието на реките Русенски Лом, Черни Лом, Баниски Лом, Малки Лом и Янтра няма констатирани критични участъци.  \r\nПредвид изложеното Областна администрация Русе е създала организация за следене на нивата на водите на територията на региона, а областният управител е в постоянен контакт с всички институции, имащи отношение към обстановката, както и с колегите си от съседните области.", "date": "2019.06.12", "title": "Русе: Залети са стотици декари земеделска земя и са унищожени десетки пчелни кошери на територията на селата Дряновец и Копривец след проливни валежи"}
{"url": "http://www.focus-news.net/news/2019/06/12/2669234/s-porednoto-otlichno-predstavyane-ot-mezhdunarodniya-konkurs-radost-na-brega-se-zavarna-baletna-formatsiya-diva-dens-kam-detskiya-kompleks-v-kazanlak.html", "text": "С поредното отлично представяне от Международния конкурс \"Радост на брега\" в Созопол се завърна балетна формация \"Дива Денс\" към Детски комплекс ”Св. Иван Рилски”, каза за  Радио „Фокус”   директорът на комплекса Деница Танева. Във възрастова група 11-14 години балерините на Теодора Василева взеха груповите първи места в направленията „Характерни” и „Съвременни танци”. В индивидуалната надпревара Нели Енева и Десислава Петрова са с първо и второ място в „Характерните танци”, а Стефани Джурова завоюва златен медал в „Съвременни танци”. \r\nВъв възрастовата група на над 15-годишните балерините на \"Дива Денс\", с ръководител Станко Танев, са с първи места в груповите танци в двете направления - характерни и модерни танци. Солата на Мария Попова и Антония Ваклинова бяха отличени със златни медали, а Ева Димитрова се класира втора в характерните танци.  \r\nВ съвременните дуети Анна-Мария Танева - Антония Ваклинова и Мариана Кацарска - Мария Стоянова бяха отличени със златото и среброто. \r\nЗа постигнати високи резултати бяха наградени и ръководителите на балета Теодора Василева и Станко Танев. „Това е един успешен финал на учебно-творческата година на формацията, както и награда за положените труд и старание по време на тренировките през цялата година”, каза директорът на центъра Деница Танева. \r\nСлавяна ГАЙДАРОВА", "date": "2019.06.12", "title": "С поредното отлично представяне от Международния конкурс \"Радост на брега\" се завърна балетна формация \"Дива Денс\" към Детския комплекс в Казанлък"}
{"url": "http://www.focus-news.net/news/2019/06/12/2669233/veliko-tarnovo-izsichane-na-hrasti-se-izvarshva-po-patya-mezhdu-dzhulyunitsa-i-granitsata-s-oblast-trargovishte.html", "text": "Изсичане на храсти се извършва по пътя между Джулюница и границата с област Трърговище. Дейностите, които ще продължат до края на юни, са в отсечката от км 149+000 до км 172+900, където шофьорите трябва да карат с повишено внимание. Участъкът е сигнализиран с пътни знаци, съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е ясно и слънчево. Настилките навсякъде са сухи, а трафикът в края на работния ден – интензивен. Полицейски служители следят за правилното протичане на движението. Патрули има на входовете и изходите на града. Нови въведени забрани в региона няма. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се изпълняват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.12", "title": "Велико Търново: Изсичане на храсти се извършва по пътя между Джулюница и границата с област Трърговище"}
{"url": "http://www.focus-news.net/news/2019/06/12/2669228/kapitan-toni-todorov-rechen-nadzor-lom-visokoto-nivo-na-reka-dunav-ne-sazdava-prechki-za-koraboplavaneto-v-nachaloto-na-balgarskiya-uchastak.html", "text": "Високото ниво на река Дунав не създава пречки за корабоплаването в началото на българския участък, каза за  Радио „Фокус“ – Видин  капитан Тони Тодоров, директор на „Речен надзор“ – Лом. Той посочи, че от „Речен надзор“ – Лом следят за знаците, които са поставени по река Дунав да не бъдат преместени от плаващи по реката  дънери и дървета. „Засега такива сигнали няма подадени от капитаните на корабите. Високото ниво на реката улеснява корабоплаването, няма как кораб да заседне при толкова много вода“, казва капитан Тони Тодоров.  През изминалото денонощие нивото на Дунав се е понижило, тенденцията с понижаването е трайна и опасността от заливане на ломското пристанище е избегната. Според  капитан Тони Тодоров последиците от заливането на крайбрежни ивици и острови по реката са дънерите и дърветата, които плуват по Дунав. „Понякога те се блъскат в плаващите кораби, няма пробит кораб от такова плаващо дърво. Повреждат се някои от винтовете по кораба, но това подлежи на ремонт“, обясни капитан Тодоров. \r\nВисокото ниво на реката е опасно предимно за рибарските лодки, но опитни рибари по поречието на ломския участък излизат. Корабоплаването в този участък на реката е засилено и се движат кораби с тежки товари. \r\nАнна ЛОЗАНОВА", "date": "2019.06.12", "title": "Капитан Тони Тодоров, Речен надзор-Лом: Високото ниво на река Дунав не създава пречки за корабоплаването в началото на българския участък"}
{"url": "http://www.focus-news.net/news/2019/06/12/2669231/ministar-nikolina-angelkova-tova-varhu-koeto-nay-fokusirano-rabotihme-e-vazmozhnostta-varhu-teritoriyata-na-slanchev-bryag-da-se-izgradi-kongresen-tsentar.html", "text": "Това, върху което най-фокусирано работихме, е възможността върху територията на Слънчев бряг да се изгради конгресен център. Това каза пред журналисти министърът на туризма Николина Ангелова, която е в Слънчев бряг за откриването на 60-тия юбилеен туристически сезон в курорта, предаде репортер на  Радио „Фокус“ – Бургас . По думите ѝ идеята е конгресният център да бъде домакин освен на български и на международни, също така и на музикални събития.  \r\n„Не мога в момента да коментирам цифри, защото сме в един много ранен етап и е важно да си свършим подготовката, за да имаме сериозен и траен интерес. Мога да ви уверя, че както „Слънчев бряг“ АД, така и министерството и аз лично сме ангажирани с това интересът към тази възможност да се превърне в траен“, отбеляза министър Ангелкова. Тя добави, че това става с осигуряването на необходимата информация, с административно съдействие и, разбира се, с увещаване на съответния инвеститор, че на територията на комплекса си заслужава изграждането на такъв конгресен център. „Надявам се до края на годината да имаме повече информация, която да можем да споделим. Работим почти три месеца по предварителната подготовка“, допълни още министърът на туризма.  \r\n„Тръпка бе да насочи вниманието на големи международни инвеститори от сектора, както и не само инвестиционни фондове, но и големи разпознаваеми международни марки и брандове хотели, които липсват в България и които биха довели до повече туристи и до по-висок клас на нашето Черноморие. Беше една от ключовите ни задачи. Успяхме да покажем потенциала на страната в тази част“, отбеляза министър Ангелкова. \r\nДеница ДИМИТРОВА", "date": "2019.06.12", "title": "Министър Николина Ангелкова: Това, върху което най-фокусирано работихме, е възможността върху територията на Слънчев бряг да се изгради конгресен център"}
{"url": "http://www.focus-news.net/news/2019/06/12/2669227/reuters-vishegradskata-chetvorka-obsazhda-kandidati-za-klyuchovite-pozitsii-i-kak-da-uvelichi-vliyanieto-si-v-sayuza.html", "text": "Лидерите на Полша, Словакия, Унгария и Чешката република ще обсъдят в Будапеща в четвъртък потенциални кандидати за ключовите позиции в Европейския съюз, които ще бъдат разпределени съвсем скоро и ще се координират регионално в рамките на Вишеграската четворка (В4) преди ключовите срещи за Съюза в края на този и през следващия месец, съобщава  Reuters . \r\nДържавите-членки на ЕС трябва да изберат нови председатели на изпълнителната Европейска комисия, Европейския съвет - който групира държавите-членки - Европейския парламент и Европейската централна банка. \r\nБившите социалистически държави, които се присъединиха към Съюза през 2004 година, биха искали да бъдат представени на ключовите постове и по този начин да влияят на курса на континента, който е доминиран от богатите западни държави, като Германия и Франция, отбелязва британската агенция. \r\n„Това ще бъде неформална среща, за която не мога да дам повече подробност“, заяви Берталан Хаваси, началник на пресслужбата на унгарския премиер Виктор Орбан, като добави, че няма планове за съобщение до пресата след преговорите. \r\nТой отказа да коментира евентуални кандидати от страните за основните европейски институции. Миналия месец Орбан заяви, че страните от В4 ще имат обща позиция по въпроса. \r\nСред напускащите председатели на основните институции на ЕС само Доналд Туск, председател на Съвета и бивш полски премиер, е роден в бившето комунистическо крило на ЕС. \r\nПреговорите за ключовите позиции целят да балансират интересите на отделните държави и групи от страни, както и на политическите партии. Южноевропейските лидер ще се срещнат в Малта в петък, докато белгийският премиер Шарл Мишел също беше домакин на вечеря миналата седмица, на която обсъжданата тема бе същата. \r\nЕвропейските лидери ще се съберат на 20-21 юни, за да се пазарят за позициите. \r\nСтраните от В4 заемат твърда позиция по въпроси като миграцията и като цяло се противопоставят на действията за концентриране на повече правомощия в институциите на ЕС за сметка на националните правителства. \r\nДесните националистически правителства в Унгария и Полша се сблъскаха с Брюксел по въпросите на имиграцията и върховенството на закона. От страните от В4 само Словакия използва еврото, а останалите три не желаят да се отказват от националните си валути. \r\nПревод и редакция:", "date": "2019.06.12", "title": "Reuters: Вишеградската четворка обсъжда кандидати за ключовите позиции и как да увеличи влиянието си в Съюза"}
{"url": "http://www.focus-news.net/news/2019/06/12/2669236/shumen-vavezhdat-vremenna-organizatsiya-po-bul-rishki-prohod-poradi-remontni-deynosti.html", "text": "Заради извършване на строително-ремонтни дейности на пътните настилки по бул. „Ришки проход“ в участъка между ул. „Съединение“ и бул. „Мадара“ се въвежда временен режим без пълно затваряне на движението. Това съобщиха от пресцентъра на  Община Шумен . На 13 и 14 юни ще бъдат затворени за движение двете ленти от ул. „Съединение“ към бул. „Мадара“ заради фрезоване и повдигане на шахти. На 17 и 18 юни отново заради фрезоване и повдигане на шахти се затварят двете ленти за движение от бул. „Мадара“ към ул. „Съединение“. От 19 до 21 юни ще бъдат затворени за движение отделни участъци между бул. „Мадара“ и ул. „Съединение“ заради полагане на асфалтобетон. Временната промяна в организацията на движение ще бъде обозначена с необходимата вертикална сигнализация.", "date": "2019.06.12", "title": "Шумен: Въвеждат временна организация по бул. „Ришки проход“ поради ремонтни дейности"}
{"url": "http://www.focus-news.net/news/2019/06/12/2669238/ventseslava-genova-ruo-varna-dualnoto-obuchenie-sahranyava-nyakoi-ne-tolkova-privlekatelni-spetsialnosti-koito-sa-tsenni-za-ikonomikata.html", "text": "Дуалното обучение съхранява някои не толкова привлекателни специалности, които са ценни за икономиката. Това каза в интервю за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Според Венцеслава Генова дуалното обучение помага не само на учениците да натрупват опит в реална среда преди завършване на образованието си, но и дава възможност на бизнеса да обучи бъдещите си специалисти. „Учениците имат възможността в процеса на обучението си в гимназиалният етап да работят, да усвояват професията в реална среда, като съответно им се и заплаща труда. Имат възможност чрез тази форма да влязат в пряк контакт с работодателите, които пък наблюдавайки процеса на тяхното теоретично и практическо обучение, след това да подсигурят работни места в сферата, в която се провежда дуалното обучение и ученика се обучава по дадената специалност. И не на последно място, скъсява се времето през което може на трудовия пазар да се включат подготвени специалисти“, отбеляза Венцеслава Генова. По думите на Венцеслава Генова още един плюс на дуалното обучение е това, че съхранява определени специалности, които не са толкова привлекателни за масата ученици и техните родители. „Но така или иначе колкото от тези, които проявяват интерес към тази професия и към тази специалност, имат възможност да я усвоят и да я практикуват“, заяви Венцеслава Генова. Според нея те са ценни за икономиката, а самите ученици получават възможността да получат качествено обучение и добра подготовка за бъдещото си професионално развитие. От следващата учебна година 3 варненски училища ще предлагат 6 паралелки за дуално обучение. Това ще са Професионална гимназия по горско стопанство и дървообработване „Николай Хайтов“, Варненска морска гимназия „Св. Николай Чудотворец“ и Варненската търговска гимназия „Георги Стойков Раковски“. \r\nБояна АТАНАСОВА", "date": "2019.06.12", "title": "Венцеслава Генова, РУО – Варна: Дуалното обучение съхранява някои не толкова привлекателни специалности, които са ценни за икономиката"}
{"url": "http://www.focus-news.net/news/2019/06/12/2669222/republika-makedoniya-pravitelstvoto-v-skopie-se-nadyava-che-shte-se-nameri-priyatelsko-reshenie-i-za-gotse-delchev.html", "text": "След изявлението на българския външен министър Екатерина Захариева, че София може да се оттегли от работата на смесената комисия, ако не се постигне компромис за датата на честване на Гоце Делчев, говорителят на македонското правителство Мохамед Ходжа изрази надежда, че комисията ще намери решение, които ще бъдат в посока на добросъседството и приятелството, предава опозиционното скопско електронно издание  „Република“ . \r\n„Надяваме се, че междуправителствената комисия, формирана по силата на Договора за добросъседство и приятелство, ще намери решение на основата на приятелството и добросъседството между нашите две държави“, заяви Ходжа на редовна пресконференция. \r\nПревод и редакция:", "date": "2019.06.12", "title": "„Република“ (Македония): Правителството в Скопие се надява, че ще се намери приятелско решение и за Гоце Делчев"}
{"url": "http://www.focus-news.net/news/2019/06/12/2669237/independent-opitat-na-leybaristkata-partiya-da-predotvrati-brekzit-bez-sdelka-zavarshi-s-proval.html", "text": "Опозицията в британския парламент загуби решаващия вот за предотвратяване на излизането на Обединеното кралство от Европейския съюз без сделка, пише ляво-либералното издание  Independent . \r\nЛейбъристите внесоха предложение за поемане на контрола над дневния ред в Камарата на общините на 25 юни, чрез което се надяваха да блокират евентуално решение на новия премиер на Великобритания да изкара страната от Съюза без споразумение с Брюксел. \r\nЛидерът на опозиционната Работническа партия Джереми Корбин можеше да бъде чут да вика към депутатите от Консервативната партия: „Няма да се радвате през септември“. \r\nРешението бе взето, след като няколко кандидати за лидери на „Тирите“ отказаха да изключат спирането на работата на парламента, за да се предотврати евентуално гласуване на депутатите през септември за Брекзит без сделка. \r\nДоминик Рааб, бившият секретар за Брекзит, и Естер Маквей, секретарят на бившите служители и пенсионери, казаха, че парламентът може да бъде пророгиран, за да гарантира, че Великобритания ще напусне до 31 октомври. \r\nСър Кейр Стармър, министър за Брекзит в сянка, каза: „Това е разочароващо поражение със съвсем малко. Но това е само началото, а не края на нашите усилия да блокираме излизането без сделка. Лейбъристите са готови да използват какъвто и да е механизъм, за да защитят работните места, икономиката и общностите от катастрофалните последствия на Брекзит без сделка. Всеки кандидат за лидер на Торите трябва да знае, че парламентът ще продължи да се бори срещу излизането без споразумение“. \r\nПревод и редакция:", "date": "2019.06.12", "title": "Independent: Опитът на Лейбъристката партия да предотврати Брекзит без сделка завърши с провал"}
{"url": "http://www.focus-news.net/news/2019/06/12/2669239/ministar-nikolina-angelkova-s-21-e-rastat-na-noshtuvkite-realizirani-samo-na-teritoriyata-na-slanchev-bryag-ot-2014-g-dosega.html", "text": "От 2014 година досега, откакто е създадено Министерството на туризма, 21% е ръстът на нощувките, които са реализирани само на територията на к. к. Слънчев бряг, за миналата година – 5.3 млн. нощувки. Това каза министърът на туризма Николина Ангелкова по време на откриването 60-и юбилеен сезон в курорта, предаде репортер на  Радио „Фокус“-Бургас . По думите й от 2014 година досега е 33% ръстът в броя на пренощувалите лица в к. к. Слънчев бряг, които са реализирали една нощувка, като за миналата година те са били над 843 000. „Най-впечатляващ е ръстът на приходите от нощувките, от 2014 година досега – 49% е ръстът само от Слънчев бряг, или над 300 млн. са реализираните нощувки тук“, отбеляза министър Ангелкова и добави, че всъщност тези числа показват колко ключов е курортът за развитието на целия туризъм и на брутния туристически продукт в страната ни.  \r\n„Това, което ние, като министерство, заедно със „Слънчев бряг“ АД правим, е да не разчитаме само на летния туристически сезон и на големия брой туристи, които основно го посещават по това време на годината, но и да създадем условия тази прекрасна материална база, която има тук, да се използва максимално дълго време и да разширим обхвата на сезона“, заяви министърът на туризма и посочи, че в тази връзка буквално преди няколко дни е проведен голям международен инвестиционен форум в рамките на инициативите по повод 60-ата годишнина на курорта, свързани с насърчаването на инвестициите по Черноморското крайбрежие. „Смятам, че курортът има изключителен потенциал, най-вече през месеците април и май, както и през септември и октомври, когато летният туристически сезон приключва. Да не забравяме и че близо до Слънчев бряг е и Несебър, един от нашите много прекрасни градове, който има паметници, включени в ЮНЕСКО и дава изключително възможност да де обогати програмата на всеки един турист“, заяви министър Ангелкова и добави, че от министерството ще продължат да насърчават всички тези усилия, които се полагат съвместно от бранша и „Слънчев бряг“ АД. „Ние, като министерство, да направим Слънчев бряг още по-добро и привлекателна място както за нас, българите, така и за чужденците“, каза още тя.  \r\nМинистър Николина Ангелкова отбеляза, че се полагат и много усилия за сигурността и спокойствието на туристите, а „Слънчев бряг“ АД полага и огромни усилия, за да бъде курорта все по-привлекателен. „Тази година за първи път имаме външно осветление на всичките плажове, което, освен че предава по-елегантна атмосфера, но и подпомага усилията в осигуряването на спокойствието на туристите“, посочи министър Ангелкова.", "date": "2019.06.12", "title": "Министър Николина Ангелкова: С 21% е ръстът на нощувките, реализирани само на територията на Слънчев бряг от 2014 г. досега"}
{"url": "http://www.focus-news.net/news/2019/06/12/2669232/srabskiyat-voenen-ministar-nito-edna-armiya-ne-mozhe-da-razdeli-sarbiya-ot-bosnenskata-republika-srabska.html", "text": "„Нито една армия не може да раздели Сърбия от босненската Република Сръбска“, заяви сръбският министър на отбраната Александър Вулин в административни център на босненския ентитет – Баня Лука, след като се срещна с представителя на региона в Президиума на Босна и Херцеговина (БиХ) Милорад Додик, предава опозиционният  сръбски телевизионен канал N1 . \r\nСлед срещата Вулин заяви пред РТРС, че двамата са обсъдили състоянието на сигурността в страната и мигрантската криза. Той добави, че приветства решението на Додик да отхвърли искането за разполагане на босненските въоръжени сили на източната граница на Босна със Сърбия и Черна гора, в опит за по-нататъшен контрол на притока на мигранти. \r\nНито една армия не може да раздели Република Сръбска и Сърбия, отбеляза той. \r\nТристранния Президиум на БиХ проведе спешно заседание с една единствена тема в дневния ред – мигрантската криза в северозападния регион на страната, където мигрантите се събират, за да преминат границата с Хърватия и съответно да влязат в ЕС. \r\nСесията бе насрочена по искане на хърватския член на босненското президентство Желко Комшич, който предложи разполагането на босненските въоръжени сили на източните граници, за да се предотврати по-нататъшният приток на нелегални мигранти. \r\nДодик отхвърли това предложение, като каза, че това не е компетентност на армията. \r\nТой също така отхвърли предложението за разполагане на европейската агенция за гранична и брегова охрана, Frontex, като подчерта, че това ще направи границата с Хърватия още по-твърда. \r\nСръбският министър и представители на сръбското звено, участвали в битките в Косаре, Косово, присъстваха на филмовата прожекция във вторник вечерта под надслов „Военни истории от Косара“, описваща битката на югославско-албанската граница през 1999 година. \r\nПревод и редакция:", "date": "2019.06.12", "title": "Сръбският военен министър: Нито една армия не може да раздели Сърбия от босненската Република Сръбска"}
{"url": "http://www.focus-news.net/news/2019/06/12/2669229/mvnr-na-venetsuela-nikolas-maduro-skoro-shte-poseti-rusiya.html", "text": "Венецуелските власти обявиха, че в скоро време се очаква визита на президента Николас Мадуро в Русия, предава  ТАСС . \r\n„Скоро ще видим президента Николас Мадуро в Русия, където ще подпише нови споразумения за доброто на народа“, се казва в съобщение на венецуелското външно министерство в „Туитър“. \r\nПървият дипломат на Каракас Хорхе Ареаса взе участие в мероприятията по случай Деня на Русия във венецуелската столица, по време на които „благодари на Москва за нейния принос за запазването на мира (в Боливарианската република)“. \r\nПревод и редакция:", "date": "2019.06.12", "title": "МВнР на Венецуела: Николас Мадуро скоро ще посети Русия"}
{"url": "http://www.focus-news.net/news/2019/06/12/2669242/arzhentinskata-hudozhnichka-stela-sidi-kam-vitseprezidenta-iliyana-yotova-gordeya-se-che-imam-balgarski-koreni.html", "text": "Гордея се, че имам български корени. Благодаря Ви за вниманието и интереса, който проявихте към мен. С тези думи, във връзка по скайп, аржентинската художничка Стела Сиди се обърна към вицепрезидента Илияна Йотова. Това съобщиха от  прессекретариата на държавния глава . Вицепрезидентът Йотова откри изложбата на Стела Сиди „Обиколка на света за 270 дни“ в Национален държавен фонд „13 века България“. Изложбата е част от три културни проекта, свързани с българската общност в Аржентина, които се реализират по инициатива на вицепрезидента.  \r\nНа събитието бе прожектиран и едноименният документален филм. Когато е едва на четири години, Стела Сиди и семейството й предприемат дългото пътуване от България до Аржентина. Дневникът на майка й я вдъхновява да създаде изложбата и филма. Изложбата вече е приета с голям интерес в Аржентина.  \r\nНа събитието бе представена и книгата „Лекар“ на почитания доктор от български произход Хорхе Мичофф.  По инициатива на вицепрезидента бе преведен ръкописът на „Лекар“ от испански на български от Ружка Николова, която живее от 30 години в Аржентина и е носителка на отличието „Българка на годината“ за 2016 г. на Държавната агенция за българите в чужбина. По идея на Илияна Йотова предговорът разказва историята на българската емиграция в Аржентина. Книгата е издадена със съдействието на Държавната агенция за българите в чужбина и нейния изпълняващ длъжността председател Димитър Владимиров.  \r\nРужка Николова благодари сърдечно на Илияна Йотова от името на българската диаспора в Аржентина за установените контакти с тях и вниманието.  \r\nСилата на българската култура и изкуство свързва всички българи, независимо къде се намират по света. Тази вечер сме заедно с нашите сънародници в далечна Аржентина. С тези думи вицепрезидентът Илияна Йотова се обърна към уважилите събитието.  \r\nВ приветствието си вицепрезидентът изтъкна, че заедно с президента Румен Радев водят политика на единение с българите в чужбина.  „Не разделяме емиграцията на „стара“ и „нова“. Ние всички сме един народ, независимо от превратностите на историята и съдбата, разделяла, премествала, събирала поколения българи, различни, но всички те българи. Точно тази вечер и „тройното“ сливане със забележителни наши сънародници в Аржентина ми дава повод да подчертая, че водим политика не за, а с българите по света, заедно за общото ни бъдеще“, заяви Илияна Йотова.   \r\nСпециални благодарности вицепрезидентът отправи към Национален дарителски фонд „13 века  България“ и неговия директор Слава Иванова за съдействието и домакинството на трите културни прояви, които през цялото лято ще могат да се посетят от гражданите и туристите в Сливен и Трявна.    \r\n„Заедно свързахме чрез пътя на културата българите, разделени от 12 хил. км“ – с тези думи Илияна Йотова благодари на всички, съпричастни към реализирането на проектите.   \r\nСъбитието уважиха посланикът на Аржентина в България и българският посланик в Аржентина.", "date": "2019.06.12", "title": "Аржентинската художничка Стела Сиди към вицепрезидента Илияна Йотова: Гордея се, че имам български корени"}
{"url": "http://www.focus-news.net/news/2019/06/12/2669244/smolyan-na-18-yuni-shte-bade-otkrita-obnovenata-postoyanna-ekspozitsiya-na-kashtata-muzey-laslo-nagi.html", "text": "На 18 юни т. г. от  15,30 часа в Къща музей \"Ласло Наги\" официално ще бъде открита обновената постоянна експозиция на Къщата музей \"Ласло Наги\" под надслова \"Кой любовта ще  пренесе\" в памет на Ласло Наги. Това съобщиха от пресцентъра на  Община Смолян . Експозицията ще бъде открита от министъра на културата Боил Банов, патрон на събитието. Изложбата се посвещава на паметта на сина на поета – Андраш Наги (1953-2018). Проявата е включена в програмата по повод честването на Обединения град Смолян.  Куратор на изложбата е Андреа Бенкьо. Дизайнът е на Ищван Агощон. Визията и графиката са изработени от Вероника Бубик, за подготовката и комуникацията отговаряше Оршоя Радвани. Консултанти бяха Золтан Яноши и Дьорд Арато. Анимацията беше подготвена от Габор Марош и Ерньо Над. В осъществяването на изложбата от българска страна взеха участие сътрудниците на Регионалния исторически музей – Смолян: Таня Марева (директор, експерт етнолог), Цвета Колева (консултант), Донка Симеонова (оперативен сътрудник) \r\nИзложбата се реализира като проект на Унгарския културен институт в София. Тя включва най-важните елементи от изобразителното, предметното и поетичното наследство на Ласло Наги. Както в поезията, така и в изобразителното и графичното му творчество изпъква мотивът на коня, като символ на изчезващия свят на селото, на природата, на естествените общности и на свободата. Стихотворението, дало заглавие на изложбата, „Кой любовта ще пренесе” е най-известното стихотворение на поета по цял свят.  \r\nЛасло Наги (1925-1978) е класик на унгарската литература, поет, преводач, художник, един от първите носители на Международна Ботевска награда и на орден \"Кирил и Методий\", превел над десет хиляди стиха от българската народна поезия и от български поети. Три пъти получава наградата \"Атила Йожеф\", отличен и с унгарската държавна награда \"Кошут\". Обновител на унгарската поезия със сложно метафорична езикова сплав, с т.нар. \"дълги песни\". Поетът е автор на двайсет и четири книги. На български са издадени четири негови стихосбирки.  \r\nЛасло Наги пристига през 1949 г. със стипендия в България. Остава и твори две години, завладян от българската природа и поезия. По-нататък често посещава България със съпругата си, поетесата Маргит Сечи. Ласло Наги е почетен гражданин на град Смолян. В негова чест в началото на 1980-те години в Смолян е открита Къща музей \"Ласло Наги\", помещаваща се в Гьорджевата къща – сграда от ХIX век, обявена за паметник на родопската архитектура. През 2016 г. с финансовата помощ на Министерството на културата на Република България беше ремонтиран покривът на Къщата музей \"Ласло Наги\", а през настоящата година с помощта на унгарския Национален фонд \"Култура\" (http://www.nka.hu/), на Унгарската академия на науките (https://www.mma.hu/), на Програма \"Опазване на унгарските паметници в чужбина\" на Министерство на външните работи и външноикономическите връзки на Унгария, на Община Смолян и РИМ-Смолян се осъществиха ремонтът на сградата и проектирането на обновената експозиция, представяща живота и творчеството на добре познатия в България поет и преводач Ласло Наги.", "date": "2019.06.12", "title": "Смолян: На 18 юни ще бъде открита обновената постоянна експозиция на Къщата музей \"Ласло Наги\""}
{"url": "http://www.focus-news.net/news/2019/06/12/2669235/kolyo-kolev-mediana-reshenieto-partiynata-subsidiya-da-se-namali-do-lev-na-glas-e-populistko-i-rushi-ustoite-na-demokratsiyata.html", "text": "Решението партийната субсидия да се намали до лев на глас е популистко, плоско и руши устоите на демокрацията. Това каза за обзорното предаване „Това е България“ на  Радио „Фокус“  директорът на социологическата агенция „Медиана” Кольо Колев. Според него това крие опасност партиите да бъдат подчинени на корпоративните олигархични структури. Според него този ход е плод на страх при управляващите и желание за връщане на общественото доверие. Това, което правят, те е нагло, коментира още той. „Това е без съмнение толкова див и плосък популизъм, който издава, че ГЕРБ е в паника след резултатите на евроизборите, където получи безпрецедентен нисък брой гласове. Такова предложение дойде от премиера и лидер на управляващата партия. Управляващата партия разполага с целия държавен ресурс и може да се финансира директно от него. Това не може да стане на светло, а на тъмно, чрез държавните поръчки, например. Ако вземем и това, на което станахме свидетели, когато финансовият министър директно нарушава закона финансирайки партии“, обясни той. Кольо Колев предположи, че това решение е плод на плоски игри на „добри и лоши“, но едва ли това ще проработи дори и при средно и нискоинтелигентната част от българите.  \r\nКогато здравия разум напусне властта, нацията трябва да се събуди, защото я чакат злини и нещастие. Крайно време е за смяна на управлението, каза още той. Според него българския политически живот бива надценяван.  \r\nСубсидията трябва да се прецизира, каза социологът и уточни, че тя трябва да бъде по-ниска за големите партии и по-висока за малките. Лишавайки останалите партии от тези субсидии, ГЕРБ си осигуряват много по-голям шанс за победа на предстоящите местни избори, добави той.  \r\nЦоня СЪБЧЕВА", "date": "2019.06.12", "title": "Кольо Колев, „Медиана”: Решението партийната субсидия да се намали до лев на глас е популистко и руши устоите на демокрацията"}
{"url": "http://www.focus-news.net/news/2019/06/12/2669248/kyustendil-15-zayavleniya-za-rabota-na-nepalnoletni-sa-podadeni-v-direktsiya-inspektsiya-po-truda.html", "text": "15 заявления за работа на непълнолетни са подадени в Дирекция „Инспекция по труда”. Това каза пред  Радио „Фокус” – Кюстендил  инж. Валентин Златински, директор на трудовата инспекция. По думите му става въпрос за работа на непълнолетни, като бармани и сервитьори. За изминалата година е имало подадени около 66 заявления. „Трябва да се иска разрешение от „Инспекция по труда”. На сайта са качени необходимите документи. Техният брой е намален, в сравнение с предходните години. Не е трудно да се подадат тези заявления”, каза Валентин Златински. По думите му „Инспекция по труда” извършва проверка на място, запознава се със създадените условия за труд. При нарушения санкцията е от 1 500 лв. до 15 000 лева, при тези случаи се уведомява и Прокуратурата. \r\nВенцеслав ИЛЧЕВ", "date": "2019.06.12", "title": "Кюстендил: 15 заявления за работа на непълнолетни са подадени в Дирекция „Инспекция по труда”"}
{"url": "http://www.focus-news.net/news/2019/06/12/2669247/ministar-nikolina-angelkova-osnovniyat-spad-koyto-se-nablyudava-v-turizma-u-nas-e-ot-germaniya-i-e-svarzan-s-falita-na-ear-germaniya.html", "text": "Основният спад, който се наблюдава в туризма у нас, е от Германия и е свързан с фалита на „Еър Германия“. Това министърът на туризма Николина Ангелкова по време на откриването на 60-тия юбилеен туристически сезон в Слънчев бряг, предаде репортер на  Радио „Фокус“ – Бургас . „Много е трудно, когато имаш блокиран брой седалки в самолетите за конкретен брой туристи и се случи фалит на авиокомпания, те да бъдат пренасочени, защото в средата на сезона абсолютно всичко е блокирано“, отбеляза министър Ангелкова. Тя добави, че в момента стартират преговорите в туризма за запазване на места за следващия сезон. „За съжаление, никой не е предвидил този риск и няма как. От този фалит пострадаха България и Италия. Това е анализът на Европейската туристическа комисия“, допълни Николина Ангелкова. По думите ѝ друга причина за спад в туризма, по отношение на която министерството усилено работи, е субсидирането на чартърни полети и туроператори в някои страни като Турция, Тунис, Египет, Гърция и Хърватска, които са преки конкуренти за българския летен туризъм. „Разбира се, те са и ключови пазари за нашия туризъм. В тази връзка в момента разработваме механизъм, с който да подпомагаме организирания туризъм. Тук не говорим за субсидии, но проучваме опита на Гърция и Хърватска, за да можем и ние да бъдем конкурентоспособни“, посочи още министърът на туризма. Николина Ангелкова добави, че през месец септември ще бъдат обявени условията по разработвания механизъм. \r\nДеница ДИМИТРОВА", "date": "2019.06.12", "title": "Министър Николина Ангелкова: Основният спад, който се наблюдава в туризма у нас, е от Германия и е свързан с фалита на „Еър Германия“"}
{"url": "http://www.focus-news.net/news/2019/06/12/2669260/varna-bogata-muzikalna-programa-predvizhda-traditsionniyat-sabor-asparuhovo-pee-i-tantsuva-na-15-yuni.html", "text": "Богата музикална програма предвижда традиционният събор „Аспарухово пее и танцува“ на 15 юни. Организатори на събитието са Народно читалище „Просвета 1927” и Район „Аспарухово”. Това съобщи за  Радио „Фокус“ – Варна  читалищният секретар Любка Тодорова. Съборът е ежегоден и се провежда през първата събота и неделя на юни, като тази година той ще се проведе само в един ден – 15 юни. „По причина, че на 16 се пада Св. Дух, а ние „Аспарухово“ и „Галата“ сме един район. Кв. „Галата“ винаги празнува на Св. Дух, който е подвижен празник и сега се пада в неделя. И ние така и от солидарност и все пак става на въпрос за това, че обслужваме една и съща местна общност или приблизително близка една до друга, затова събрахме цялата програма в един ден – на 15, за да може хората да празнуват на „Галата“ на 16 юни“, отбеляза Любка Тодорова. Празничната програма на събора ще започне в 11.00 часа с детска сцена, в която ще участват състави от Общински детски комплекс – Варна и др. Любка Тодорова обясни, че организаторите се стремят да включват нови състави всяка година, така че повече таланти да могат да се изявят по време на концертите и да зарадват варненската публика. Втората част на събора започва в 13.30 часа и е под наслов „Нашите приятели“. В него ще вземат участие гости от Добрич, село Климентово и село Куманово, село Момчилово, село Китка и др. „На нашия празник с предимство са колегите от читалищата в по-малки населени места, защото като читалищен човек много работят градските състави и имат повече възможности за изява. А пък този фолклор в селата е по-чист, по от извора и е нещо, което ние не чуваме. Тази година и нашите колеги от читалище „Христо Ботев“ ще гостуват на тази сцена“, посочи читалищният секретар. В 15.30 часа ще се състои следващата сцена – „Песни от младостта“, в която ще звучи фолклор и стари градски песни. „Домакин на тази сцена е нашия хор „Аспаруховски бриз“ при читалището, който пак една скоба, остана един от малкото масови, смесени хорове за стари градски песни в нашите среди“, каза още Любка Тодорова. На сцената ще излязат и група „Китна пролет“ от село Здравец и два състава Центъра за рехабилитация и интеграция на възрастни жени във Варна. Фестивалът продължава в 16.30 часа с поп и рок сцена, като изпълнения ще има от вокална група „Ейнджъл войсес“, читалище „Славейков 1928“ и др. По думите на Любка Тодорова, най-малкият изпълнител по време на концертите ще бъде момиченце на 6 години от кв. „Аспарухово“. В 17.30 часа е откриването на официалния концерт на читалище „Просвета 1927“, в който ще бъдат представени всички танцови и вокални състави на културната институция. „След това започват големите гости, специалните гости на читалището. Тази година са носителя на награда Варна ансамбъла за народни песни и танци „Одесос“ при ОДМВР от 19.30 часа“, каза още Любка Тодорова. В 20.30 часа на сцената в кв. „Аспарухово“ ще излезе специалният гост на събора – певицата Михаела Маринова. \r\nБояна АТАНАСОВА", "date": "2019.06.12", "title": "Варна: Богата музикална програма предвижда традиционният събор „Аспарухово пее и танцува“ на 15 юни"}
{"url": "http://www.focus-news.net/news/2019/06/12/2669249/tass-tramp-potvardi-che-iska-da-se-sreshtne-s-putin-v-yaponiya-kremal-nyama-potvarzhdenie-za-pregovorite.html", "text": "Американският президент Доналд Тръмп потвърди, че има намерение да се срещне с руския си колега Владимир Путин на срещата на Г-20 в японския град Осака в края на юни, предава  AFP . \r\nПрессекретарят на руския лидер Дмитрий Песков обаче веднага поясни, че Кремъл няма потвърждение от Вашингтон, че Тръмп е готов за такава среща, съобщава  ТАСС . Новината се допълва \r\nПревод и редакция:", "date": "2019.06.12", "title": "ТАСС: Тръмп потвърди, че иска да се срещне с Путин в Япония; Кремъл няма потвърждение за преговорите"}
{"url": "http://www.focus-news.net/news/2019/06/12/2669241/donald-tramp-polsha-shte-kupi-poveche-ot-30-iztrebiteli-f-35-ot-sasht.html", "text": "Полша ще купи повече от 30 изтребители F-35 от САЩ, заяви в сряда американският президент Доналд Тръмп, цитиран от  Reuters . \r\nАмериканският лидер е отбелязал, че може да посети източноевропейската страна, но засега не е уточнена дата. \r\nПревод и редакция:", "date": "2019.06.12", "title": "Доналд Тръмп: Полша ще купи повече от 30 изтребители F-35 от САЩ"}
{"url": "http://www.focus-news.net/news/2019/06/12/2669243/donald-tramp-sasht-obmislyat-da-izpratyat-oshte-dve-hilyadi-voynitsi-v-polsha.html", "text": "САЩ обмислят да изпратят още две хиляди войници в Полша, съобщи американският президент Доналд Тръмп в сряда по време на съвместна пресконференция с полския си колега Анджей Дуда в Белия Дом, предава  AFP . \r\nТръмп обясни, че новите американски военнослужещи ще бъдат прехвърлени в Полша от Германия, но преди, че разговорите по въпроса още не са финализирани. \r\n„Те говорят за около 2000 войници“, разкри американският лидер. \r\nПревод и редакция:", "date": "2019.06.12", "title": "Доналд Тръмп: САЩ обмислят да изпратят още две хиляди войници в Полша"}
{"url": "http://www.focus-news.net/news/2019/06/12/2669263/gabrovo-143-godini-ot-smartta-na-tsanko-dyustabanov-otbelyazvat-v-grada.html", "text": "143 години от смъртта на  Цанко Дюстабанов отбелязват в града. Поклонението пред паметта му се организира от местната администрация, съобщават за  Радио „Фокус“ – Велико Търново  от пресцентъра.  То ще се проведе на 14 юни от 17.00 часа в градинката до сградата на БЧК, където ще бъдат поднесени  цветя пред паметника на войводата . \r\nВ знак на признателност към своя патрон Габровският регионален клон на Национално дружество „Традиция“ организира от 19.00 часа караул и поднасяне на венец пред монумента. \r\nЦанко Дюстабанов – водачът на Габровската чета от Априлското въстание през 1876 година е заловен и изправен пред турски съд в Търново, който му издава смъртна присъда. На 15 юни 1876 година в Търново са обесени участниците в Априлското въстание от Габрово – войводата Дюстабанов, председателят на Габровския революционен комитет Еким Цанков и свещ. Иван Поппетков. \r\nЛуиза ТРАНЧЕВА", "date": "2019.06.12", "title": "Габрово: 143 години от смъртта на Цанко Дюстабанов отбелязват в града"}
{"url": "http://www.focus-news.net/news/2019/06/12/2669262/blagoevgrad-okolo-300-svobodni-rabotni-mesta-sa-obyaveni-v-direktsiya-byuro-po-truda-razlog.html", "text": "Около 300 свободни работни места са обявени в Дирекция „Бюро по труда“-Разлог. Това съобщиха за  Радио „Фокус“-Пирин  от Дирекцията. 203 от работните места за специалисти със средно образование са на територията на Разлог, 40 – в Банско, 50 – в Белица и 28 – в Якоруда. В Разлог е голям броят на обявените позиции за бармани, сервитьори, камериери, готвачи, шивачи, общи работници и секачи. Голямо е търсенето на кадри в областта на строителството – търсят се арматуристи, кофражисти и машинни оператори. Там са обявени и 8 работни места за специалисти с висше образование. Търсят се двама анестезиолози, двама лекари в Спешен център, двама хирурзи, един лекар инфекциозни болести и един технолог. В Банско най-голямо е търсенето на кадри в сферата на обслужването. Търсят се 11 камериери, 7 сервитьори, 7 продавач-консултанти и един обслужващ бензиностанция. В Белица се търсят 50 оператори за производство на автомобилни компоненти, като се изисква единствено начално образование. В Якоруда всички обявени позиции са за пълначи, като образованието няма значение. \r\nНатали СТЕФАНОВА", "date": "2019.06.12", "title": "Благоевград: Около 300 свободни работни места са обявени в Дирекция „Бюро по труда“-Разлог"}
{"url": "http://www.focus-news.net/news/2019/06/12/2669267/veliko-tarnovo-sedmitsa-na-lyatnoto-kino-zapochva-vav-veliko-tarnovo.html", "text": "Седмица на лятното кино започва във Велико Търново. Общината за поредна година домакинства проекта „София филм фест на път“. Това каза в предаването  „Царевград Търнов – славата и величието на България“  на  Радио „Фокус“  Антони Цонев, експерт в отдел „Култура“ в Общината. По традиция ще бъдат представени пет филма в пет различни дни, като началото ще е на 17 юни. Това ще са южнокорейската продукция „Джебчии“, която има награда „Златен лъв“, турския филм „Дивата круша“, руският „Довлатов“, българската лента „Ирина“ и в последния ден, 21 юни – „Щастливият Лазаро“. „Единичната цена на билетите е 4 лв. Билет за двама струва 7 лв., а при повече от двама души или при повече от два филма, билетите са по 3 лв. Така беше и в предходните години. По време на първата прожекция, на 17 юни, понеже филмът е български, при нас ще гостува някой от продукцията. Вероятно ще е някой от актьорите, но все още организаторите не са посочили конкретно име. Ще разгласим допълнително кой ще дойде“, допълни още Антони Цонев. Началният час на прожекциите ще е 21.00 часа. Те ще се излъчват в Летния театър в парк „Марно поле“, а при лошо време в голяма зала на Общината, като организаторите обещават, че за това ще има допълнителна информация. \r\nЦонев отбеляза, че с всяка година Седмицата на лятното кино привлича все повече любители на седмото изкуство. Той уточни, че това колко зрители ще дойдат, зависи от филмите, които се излъчват, но е имало прожекции с над 300 продадени билета. „Киното на открито е много по-различно изживяване от това да гледаш филм в салон. А и цяла зима сме стояли на затворено и мисля, че вече на всички ни се иска да излезем навън, ако времето го позволи. Имало е прожекции с над 300 човека и мисля, че това е доста показателно, защото няма друга кинозала, която да може да побере толкова много хора“, коментира още експертът и прикани всички жители и гости на Търново да се включат в Седмица на лятното кино 2019, която ще се проведе от 17 до 21 юни. \r\nЛуиза ТРАНЧЕВА", "date": "2019.06.12", "title": "Велико Търново: Седмица на лятното кино започва във Велико Търново"}
{"url": "http://www.focus-news.net/news/2019/06/12/2669245/rtk-kosovo-haradinay-se-sreshtna-s-germanskiya-direktor-za-balkanite.html", "text": "В сряда премиерът на Косово Рамуш Харадинай се срещна с Директора за Балканите в Министерството на външните работи на Балканите Кристиан Хелбах, с когото е обсъдил напредъка на Прищина в изграждането на държава и нейната евроатлантическа перспектива, предава обществената  „Радио и телевизия Косово“ (RTK) . \r\nХарадинай заяви, че двамата са обсъдили също и скорошната среща на министър-председателя с германския канцлер Ангела Меркел в Берлин, подкрепата на Германия за визовата либерализация за Косово, диалога със Сърбия, както и засилването на политическото сътрудничество между Косово и Германия. \r\nПревод и редакция:", "date": "2019.06.12", "title": "RTK (Косово): Харадинай се срещна с германския директор за Балканите"}
{"url": "http://www.focus-news.net/news/2019/06/12/2669266/d-r-svetla-baltova-lektor-festivalat-zdravey-zdrave-e-sravnitelno-nov-za-petrich.html", "text": "Фестивалът „Здравей Здраве“ е сравнително нов за Петрич. Това каза за  Радио „Фокус“-Пирин  д-р Светла Балтова, един от лекторите в тазгодишното издание на фестивала. Тя уточни, че той ще се проведе за втора поредна година и е еднодневен, докато пловдивският фестивал или другите, които вече имат повече опит, са два дни. „В Петрич ще бъдем трима лектори, като това няма да бъдат просто лекции, а след представянето на презентацията, която всеки от нас ще направи, ще има време за диалог с публика – за разговор по проблеми, които са актуални за хората. Тези фестивали нямат за цел да изнасят някакви теоретични постановки, а да откликнат на проблемите на хората, които са навсякъде в страната и които рефлектират в здравето“, коментира експертът. Д-р Светла Балтова допълни, че миналата година в Петрич е имало интерес към фестивала, но сравнявайки го с други градове, в които се организира мероприятието, интересът не е бил чак толкова голям. Според нея въпреки това, фактът, че тази година се организира второ издание на фестивала, е добър знак, че може би такъв ще има и догодина, а и занапред.  \r\nД-р Балтова отбеляза, че Фестивалът „Здравей Здраве“ тази година ще бъде фокусиран върху това как емоционалното състояние и емоционалните ни реакции се проявяват в симптоми в тялото. „Всъщност в българския език има много такива изрази, които са достатъчно добре представящи истината за нещата. Пример за това е изразът „Със свито сърце съм“. В превод от гръцки език „свито сърце“ означава стенокардия, тоест един термин, който е и медицинска диагноза и не е странно, че човек, който дълго живее със свито сърце започва да страда от нарушения на сърдечната циркулация и в крайна сметка това води до инфаркт. Това са неща, които ние срещаме в ежедневието си и езикът на тялото се изключва тогава когато човек дълго време не слуша какво подсказва неговата вътрешна същност, която ние наричаме душа“, заяви тя. Д-р Балтова добави, че първата презентация ще бъде на Вълко Чобанов – един известен радиестезист и изследовател в областта на интегралната или холистична медицина, който ще открие фестивала със своята презентация, базирана върху връзката между енергиите на човека, емоциите и физическите симптоми. Тя отбеляза, че ще бъде представена и една аура камера – уред, който вече е разпространен по света и който показва промените в човешката аура в зависимост от емоциите, които в момента изпитваме или които поддържаме дълго време. По думите й той ще говори за енергиите, които са около нас в природата и които създаваме ние с мислите и чувствата си, както и за отражението им в тялото. Д-р Балтова посочи, че другият лектор ще бъде Слав Славов, директор на училище „Изгрев“, който ще говори за децата и за това как те да растат здрави и в добро емоционално, психическо и ментално здраве. Тя уточни, че това е т.нар. „слънчева педагогика“, която той и неговият екип практикуват в училището. \r\nНатали СТЕФАНОВА", "date": "2019.06.12", "title": "Д-р Светла Балтова, лектор: Фестивалът „Здравей Здраве“ е сравнително нов за Петрич"}
{"url": "http://www.focus-news.net/news/2019/06/12/2669264/narodnoto-sabranie-prie-na-parvo-chetene-namalyavane-na-partiynata-subsidiya-na-1-lv-obzor.html", "text": "Със 117 гласа „за“ и 90 „против“ депутатите приеха на първо четене промени в Закона за държавния бюджет, според които се предвижда размерът на държавната субсидия за политическите парти да бъде 1 лев за действителен глас. „За“ гласуваха депутатите на ГЕРБ, „Обединени патриоти“, „Воля“ и „Атака“, а „против\" бяха ДПС и БСП. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. До обсъждането на промените се стигна, след като на 6 юни правителството предложи държавната субсидия за партиите да бъде намалена от 11 лв. на 1 лв. за действителен глас. Новината обяви премиерът Бойко Борисов в Народното събрание след среща с членовете на ПГ на ГЕРБ. „Много се наслушахме на популизъм. Ще стане накрая като в Чехия и в много страни милиардерите да са и премиери - няма да мине много време и партиите ще станат собственост на бизнесмените. Но нали знаете, в една лудост, който се обяви срещу лудите, сам го обявяват него за луд“, мотивира той решението. Борисов заяви, че са му ясни „игричките“ на останалите, които искат да се изкарат „хубавите“, но няма да търпи повече който и да било да се упражнява върху ГЕРБ.  \r\nПромените предизвикаха разгорещени дебати в пленарна зала. Още преди началото на заседанието народният представител от ПГ на ДПС Делян Пеевски заяви, че от Движението за права и свободи няма да подкрепят предложението на ГЕРБ за 1 лв. партийна субсидия, но биха подкрепили тя да е 0 лв. „За нас това е див популизъм, което се предлага. Хубаво е да се изясни какво правят партиите после. За нас това значи фалит на партиите при 1 лв. субсидията. Нормално е, ако ще се променя моделът на финансиране да бъде 0 лв. и отворено финансиране от американски тип от ясни и прозрачни донори“, каза Пеевски.  \r\nЗаместник-председателят на ПГ на „БСП за България“ Драгомир Стойнев коментира от своя страна, че предложенията на ГЕРБ и ДПС за партийната субсидия ще доведат до изчезване на партиите. По думите му така се застрашава демокрацията. Стойнев разкритикува управляващите, че са направили предложението „на крак“ и че не търсят устойчиво решение на проблема. „Така се случва за съжаление с цялото законодателство. Ние от „БСП за България сме „за“ намаляване на размера на праговете и таваните на партийната субсидия, но това да не застрашава функционирането на политическите партии“, заяви още той.  \r\nНародният представител от ПГ на ГЕРБ Тома Биков обърна внимание, че не ГЕРБ е партията, която дава партийните субсидии и не може една част от парламента да бъде обвинявана в чорбаджийство. „Нашето предложение субсидията да падне на 1 лв. е направено с преценка на всички рискове“, каза също Биков. Според него е ясно, че като се намали партийната субсидия, партиите ще се финансират от друго място. „На нас започна да ни омръзва тази роля на виновника за партийните субсидии“, заяви той. Биков подчерта, че преди 3 години на референдум 2.5 млн. души са гласували за намаляване на субсидиите на 1 лв. „Не им беше обяснено защо се дава партийна субсидия. Позволихме това мнение да бъде формирано в обществото, то беше формирано, хората излязоха и гласуваха. Вероятно този избор не е бил достатъчно информиран, но той е факт. Резултатите от референдума се превърнаха в политически факт, който, ако помните, беше формулиран като един анти ГЕРБ вот“, коментира Биков.  \r\nНародният представител от ПГ на „Обединени патриоти“ и заместник-предсeдател на ВМРО Искрен Веселинов посочи от своя страна, че от групата ще подкрепят предложението на ГЕРБ за намаляване на партийните субсидии на първо четене, но парите парите могат да бъдат редуцирани. „Въпросът е с колко и на каква цена“, отбеляза той. Депутатът отчете, че ВМРО ще направи своите предложения между двете четения на промените в Закона за държавния бюджет. Народният представител от „Атака“ Николай Александров също посочи, че от партията ще подкрепят намаляването на партийната субсидия на 1 лв. „Ние сме предложили една такава промяна в Закона за политическите партии, която гласи, че Централната избирателна комисия ще поема разходите за медийни участия за партиите по време на предизборна кампания. В тази ситуация, в която ние отговаряме на това обществено очакване, ние трябва да кажем и как ще бъде продължен моделът на политическите партии“, каза още Александров.", "date": "2019.06.12", "title": "Народното събрание прие на първо четене намаляване на партийната субсидия на 1 лв. (ОБЗОР)"}
{"url": "http://www.focus-news.net/news/2019/06/12/2669269/vidin-kmetat-ognyan-tsenkov-pozdravi-kadetkite-ot-voleybolen-klub-bdin-vida-spechelili-bronzov-medal-na-darzhavno-parvenstvo.html", "text": "Кметът на Община Видин Огнян Ценков посрещна волейболистките от клуб „Бдин-Вида“, заедно с техните треньори, за да ги приветства за отличното им представяне на Държавното първенство за кадетки в град София, откъдето отборът се върна с бронзов медал, купа и заслужено трето място в класирането. Това съобщиха за  Радио „Фокус“ – Видин  от Общината. „Винаги съм бил сигурен във вашия успех и той не закъсня. Гордея се с постиженията, които имате и ви поздравявам не само от свое име, но и от името на всички видинчани, защото прославяте града ни с вашата борбеност и упорит труд. Освен натоварената спортна програма, която имате, едновременно с това вие учите и се явявате на изпити, а аз вярвам, че и там постигате високи резултати“, каза Огнян Ценков, след което връчи грамота на треньора Снежана Гечева за тяхното отборно представяне. С друга грамота бе отличена състезателката Мила Иванова, получила индивидуална награда на Държавното първенство за „Най-добър блокировач“. \r\nВ знак на благодарност за подкрепата, която видинският кмет оказва на волейболния клуб, отборът подари на Огнян Ценков един от медалите си. „Това, което ме мотивира да продължавам да изпълнявам отговорностите си като кмет на Община Видин, винаги е било признанието на хората. Благодаря ви за жеста!“, заяви Ценков. На събитието присъстваха още Пламен Стефанов, член на Управителния съвет на Волейболен клуб „Бдин-Вида“, и Кристина Георгиева, треньор в клуба.", "date": "2019.06.12", "title": "Видин: Кметът Огнян Ценков поздрави кадетките от Волейболен клуб „Бдин-Вида“, спечелили бронзов медал на държавно първенство"}
{"url": "http://www.focus-news.net/news/2019/06/12/2669268/tass-kremal-ne-e-poluchil-potvarzhdenie-ot-beliya-dom-za-sreshta-putin-tramp-v-yaponiya.html", "text": "Москва не е получавала от Вашингтон никакви потвърждения за готовността на президента на САЩ Доналд Тръмп да се срещне с руския си колега Владимир Путин на предстоящата през юни среща на върха на Г-20 в Япония, съобщи пред  ТАСС  прессекретарят на Кремъл Дмитрий Песков в коментар за съобщението на AFP, че Тръмп е изразил готовност за такава среща. \r\n„Кремъл не разполага с такива потвърждения“, заяви Песков. „В това отношение нищо не се е променило: американската страна по никакъв начин не е инициирала провеждане на отделна среща“, съобщи той. \r\nСрещата на върха на Г-20 ще се проведе на 27-28 юни в Осака. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в нея само ден преди договорената дата. В тази връзка руската страна заяви, че е готова за диалог със САЩ, но при условие, че той се осъществи при съществена и конкретна инициатива на Вашингтон. \r\nПо-рано тази седмица помощникът на президента Юрий Ушаков каза пред репортери, че възможността лидерите да се срещнат на срещата на върха на Г-20 \"виси във въздуха\". \r\nНа 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна никога не изпрати официално искане. \r\nПревод и редакция:", "date": "2019.06.12", "title": "ТАСС: Кремъл не е получил потвърждение от Белия Дом за среща Путин-Тръмп в Япония"}
{"url": "http://www.focus-news.net/news/2019/06/12/2669265/nezavisimaya-gazeta-kievskiyat-patriarh-kasa-s-konstantinopolskata-avtokefaliya.html", "text": "Киевският патриарх Филарет (Денисенко), за който, изглежда, не е достатъчна титлата „почетен“, има намерение да свика поместен събор на Украинската православна църква – Киевска патриаршия – от това излиза, че УПЦ-КП не се е разтворила в новата Православна църква на Украйна (ПЦУ) през декември 2018 година, пише руското издание  „Независимая газета“  в материал, представен без редакторска намеса. \r\n„Свикваме поместен събор, на който няма да утвърдим решението на събора от 15 декември 2018 година. А това значи, че то не е задължително за нас. С това ще демонстрираме, че Киевска патриаршия е имало, има и ще има. Ще свикаме събора на 20 юни“, заяви Филарет пред журналистите в кулоарите на организирания от него Форум на украинската интелигенция на 11 юни в Киев. Форумът се проведе под лозунга „За Украинската православна църква! За Киевската патриаршия!“ \r\nВярно е, че тези думи не бяха в речта му на Форума на украинската интелигенция, те бяха предадени само от украинската редакция на Би Би Си. Изявленията за свикването на събора не са отразени в официалната публикация на уебсайта на УПЦ-КП, който съществува паралелно със сайта на ПЦУ, създаден не толкова отдавна. Въпреки това в публикациите от последните дни във филаретовския сайт главата на църквата все пак се нарича Киевски митрополит Епифаний (Думенко), когото Филарет сега обвинява в неблагодарност и измама. Така че в момента не може да се говори за официално излизане в разкол – вече не от Московската патриаршия, а от Константинополската и свързаната с нея ПЦУ. \r\nВ речта си на форума на 11 юни Филарет твърди, че ПЦУ не е получила реална автокефалия. Украинското Православието, казва той, е паднало от една зависимост към друга - сега тя се управлява не в интерес на Москва, а в интерес на Гърция. Така казва Киевският патриарх, който се застъпва за необходимостта да се запази патриаршията. Той е готов да се откаже от легитимността, получена през декември 2018 г. под формата на томос за автокефалията. Филарет твърди, че украинците са били измамени от гърците. През декември те са предложили да се гласува за автокефалия, но са запознали украинците със съдържанието на томоса едва на 6 януари и следователно, според Филарет, той не е истински. \r\nДокато обявлението не се е появило на официалния сайт на „филаретовците“, може да се счита, че той се надява, че неговите опоненти от ПЦУ все пак ще дойдат да му се поклонят. Впрочем, смята се, че ръководството на ПЦУ, напротив, мечтае окончателно да скъса с Филарет и неговото токсично наследство. Митрополит Йосафат (Шибаев), верен привърженик на Филарет, заяви преди няколко дни, че почетният патриарх е притискан и го принуждават да излезе от ПЦУ. Освен Йосафат, престарелият вожд на украинската духовна независимост има подкрепата на „владиките“ от миниатюрните юрисдикции на УПЦ-КП на територията на Русия. Във връзка с това някои украински издания обсъждат отвсякъде „версията“, че Филарет е „агент на ФСБ“. \r\nСамият Филарет отговаря на враговете си почти в сталинистки стил: „Защо ще спечелим? Защото истината е наша страна!“ \r\nПревод и редакция:", "date": "2019.06.12", "title": "„Независимая газета“: „Киевският патриарх“ къса с константинополската автокефалия"}
{"url": "http://www.focus-news.net/news/2019/06/12/2669271/blagoevgrad-za-poredna-godina-prez-lyatoto-v-bansko-shte-se-provezhdat-kulturni-vecheri-traditsii-i-izkustvo.html", "text": "За поредна година през лятото в Банско ще се провеждат Културни вечери „Традиции и изкуство“. Това съобщиха за  Радио „Фокус“-Пирин  от Музеен комплекс-Банско. От юли до септември всеки може да се докосне до старите бански занаяти, които са били част от бита и ежедневието на местните жители. Още на 5 юли програмата за демонстрация на бански занаяти започва с дърворезба. Ще бъде показано и как се прави така нареченото бушле, как се плетат топли шушони за студените планински дни, как се пресуква и тъче, как се преде и везе. Всеки ден, до 24-и септември, лятото ще бъде изпълнено с информационни разходки до историческите места край Банско, в музеите, толкова богати и интересни. Ще има уроци по тамбура и народни танци, а от 18.00 часа – панорама на филми. \r\nНатали СТЕФАНОВА", "date": "2019.06.12", "title": "Благоевград: За поредна година през лятото в Банско ще се провеждат Културни вечери „Традиции и изкуство“"}
{"url": "http://www.focus-news.net/news/2019/06/12/2669274/a1-on-makedoniya-pochuvstvay-skopie-mezhdunarodna-turisticheska-konferentsiya.html", "text": "Днес в Скопие се провежда международна конференция по туризъм \"Feel Skopje\", организирана от неправителствена организация \"Концепция плюс\", предават редица медии, сред които  A1 On . \r\nЦелта е да се популяризира Скопие като желана туристическа дестинация и да се увеличи броят на чуждестранните посетители в столицата. \r\nСъобщава се, че основната идея, според организатора, е да се дадат препоръки как да се подобри популяризирането на Скопие и страната по света, как да се привлекат повече посетители и да привлечем повече внимание и пространство в чуждите медии. \r\nКонференцията е част от проекта и портал visitskopje.mk, а новият портал ще бъде популяризиран, което има за цел да популяризира страната ни като желана туристическа дестинация. \r\nНа конференцията свое обръщение ще имат петима международни лектори от пет държави.", "date": "2019.06.12", "title": "А1 On (Македония): \"Почувствай Скопие\" – международна туристическа конференция"}
{"url": "http://www.focus-news.net/news/2019/06/12/2669272/inzh-ivan-ivanov-inspektsiya-po-truda-varna-v-oblastta-nay-chesto-nepalnoletni-se-naemat-na-rabota-v-sferata-na-hotelierstvoto-restorantyorstvoto-i-targoviyata.html", "text": "Във Варненска област най-често непълнолетни се наемат на работа в сферата на хотелиерството, ресторантьорството и търговията. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Той припомни, че според българското законодателство на работа могат да бъдат наети непълнолетни лица, които имат навършени 15 години, а условията за труд са регламентирани в Кодекса на труда. „Те не могат да работят повече от 7 часа, не могат да полагат нощен труд – между 22.00 и 06.00 часа труда за тях е забранен. Не могат да работят в екстремно ниски или високи температури и както казах, облекчен режим на труд, който регламентира някои по-специфични изисквания при разглеждането на заявленията, които работодатели входират при нас за наемане на такива лица“, заяви инж. Иванов.  \r\nТой отбеляза, че при наемане на работници, които нямат навършени 18 години, работодателите трябва да представят длъжността характеристика за работата, която ще извършва самото дете. „Резултати от оценката на риска, които са характерни за работното място, за което кандидатства непълнолетния работник. Осигурените мерки за защита на здравето и безопасността на този непълнолетен работник. При необходимост осигурени лични предпазни средства. Това е за едни специфични дейности, за които почти никога не са входирани при нас искания за наемане на непълнолетни“, посочи инж. Иванов. По думите му към документацията трябва да бъде представено и медицинско удостоверение, което се заверява от лекарска консултативна комисия, както и заключение от службата по трудова медицина за годността на това лице, ненавършило 18-годишна възраст да заеме определената позиция. При децата, които работят и в рамките на учебната година, трябва да бъде представено разпределение на работното време с индивидуален режим за учение и допълнителни занимания. \r\nБояна АТАНАСОВА", "date": "2019.06.12", "title": "Инж. Иван Иванов, Инспекция по труда – Варна: В областта най-често непълнолетни се наемат на работа в сферата на хотелиерството, ресторантьорството и търговията"}
{"url": "http://www.focus-news.net/news/2019/06/12/2669273/petar-rusev-starshi-spasitel-veroyatno-ot-15-yuni-na-oshte-dva-posta-na-burgaskiya-plazh-shte-ima-spasiteli.html", "text": "Вероятно от 15 юни на още два поста на бургаския плаж ще има спасители. Това съобщи за  Радио „Фокус“-Бургас  старшият спасител Петър Русев. По думите му към момента са отворени 6 поста с по двама спасители. „От 14 поста в момента са открити 6, от които два са официални – там, където има флагова сигнализация. Първа смяна на спасителите трае от 08.00 до 16.00 часа, а втора – от 10.00 до 18.00 часа. Три спасителни поста има на Северния плаж и три – на Южния. Има също така и медицинско лице и линейка, които дежурят от 08.00 до 18.00 часа“, отбеляза Русев. Той добави, че цените за чадър или шезлонг на Северния плаж тази година започват от 1.20 лв.  \r\n„Имаме много повече плажуващи на бургаския плаж. Надяваме се от 1 юли плажът да бъде официално открит – със спасители на всеки пост, лекар-реаниматор, медицинска сестра, линейка и с флагова сигнализация“, допълни старшият спасител. По думите му плажната ивица е чиста, тъй като се почиства по няколко пъти на ден. „На всеки 40-50 метра има кошчета за боклук. Ако възникне проблем, се свързваме с дежурните по чистотата на плажа, които реагират своевременно“, каза още Русев. \r\nМария ПОПЧЕВА", "date": "2019.06.12", "title": "Петър Русев, старши спасител: Вероятно от 15 юни на още два поста на бургаския плаж ще има спасители"}
{"url": "http://www.focus-news.net/news/2019/06/12/2669261/fond-za-strategicheska-kultura-rusiya-turtsiya-i-sasht-vlyazoha-v-klinch-po-vaprosa-za-s-400.html", "text": "В резултат на продължителни контакти през 2011 г. Анкара получи предложения за закупуване на системи за противовъздушна отбрана от Европа, САЩ, Русия и Китай. Първоначално Анкара изразяваше предпочитание към китайските системи HQ-9. КНР предложи продажбата на тези оръжия и съдействие за организирането на тяхното производство на турска земя. Въпреки това Турция продължи да критикува политиката на Пекин спрямо мюсюлманите в Синцзян-Уйгурския автономен окръг и през 2009 г. дори квалифицира тази политика като геноцид. В резултат на това Ердоган трябваше да изостави китайските ракети, което развърза ръцете на американците в Сирия, пише руското електронно издание  „Фонд за стратегическа култура“  в материал, представен без редакторска намеса. \r\nКогато Съединените щати започнаха да подкрепят кюрдските формирования в борбата им срещу ИД, те вярваха, че Ердоган ще се придържа към дисциплината в рамките на НАТО. Тези изчисления обаче не бяха оправдани. Ердоган каза, че Анкара ще предприеме всички възможни мерки за предотвратяване на образуването на кюрдски анклав на сирийската страна на границата с Турция. \r\nСледващият етап от влошаването на отношенията между САЩ и Турция беше изтеглянето на системата за противовъздушна отбрана „Пейтриът“ през 2015 г. от територията на Турция „поради поведението на Ердоган“. Това бе последвано от неуспешния преврат на турските генерали на 15 юни 2016 г. Бруталната разправа с преврата и очевидното, макар и не доказано, участие на западните разузнавателни служби в него предизвикаха ново охлаждане на атмосферата между НАТО и Анкара. \r\nТри седмици след опита за пуч, Ердоган пристигна в Санкт Петербург за разговори с руския президент. Това беше последвано от турската офанзива в Сирия „Щита на Ефрат“ срещу ИД и сирийските кюрди, което допълнително усложни отношенията на Анкара с Вашингтон. В края на операцията Ердоган обяви, че ще закупи руски системи за противовъздушна отбрана. И сега, както се очаква, през следващите седмици руските системи С-400 „Триумф“ трябва да пристигнат в Турция. \r\nЯсно е, че това е само стъпка в двустранните отношения. Турция е и остава член на Организацията на Северноатлантическия договор. Първо, САЩ заплашиха Анкара да я изключат от програмата за оборудване на турските военновъздушни сили с изтребители F-35. На 7 юни изпълняващият длъжността министър на отбраната Патрик Шанахан (САЩ) издаде ултиматум, изпратен на турския му колега Хулуси Акар, в който са изброени мерките, предвидени от Вашингтон за пресичане на турско-руската сделка. \r\nСпоред съществуващото американско-турско споразумение Турция трябва да получи 100 бойни машини от този тип и вече е инвестирала 1,25 млрд. долара в тяхното създаване. Шанахан предупреди, че в случай на споразумение с Русия, Анкара няма да получи американски изтребители. Засега Турция все още може да промени курса си, но ако това не се случи, турските специалисти, които в момента преминават обучение за работа на F-35, ще трябва да напуснат САЩ до 31 юли. След това програмата за обучение на турски пилоти в САЩ ще бъде прекратена. Турският персонал от съвместния проектен офис на F-35 също ще трябва да напусне САЩ до 31 юли. Освен това Турция е изключена от участие в годишната кръгла маса на 12 юни, където се събират представители на държавите, които купуват този вид изтребители. Като цяло, освен САЩ, в програмата участват 13 държави. Турция също няма да получи никакви договори в международното разделение на труда за производството на F-35. \r\nШанахан каза на колегата си в Анкара, че инициативата за антитурските санкции се подкрепя от всички политически партии в САЩ. \r\nОт руска страна се съобщава, че Турция не е поискала никакви промени в договора с Москва. Предвижда се доставката и инсталирането на системите да се проведе през следващото лято, каза пред Интерфакс руският заместник-министър на отбраната Юрий Борисов. Обучението на турски специалисти по работа  със С-400 вече е завършено. \r\nСъдейки по факта, че не само във Вашингтон, но и в щабквартирата на НАТО в Брюксел, се въздържат от коментари, зад кулисите на Северноатлантическия блок се разгръща битка за това, какви да са последствията за закупуването на руските системи за противовъздушна отбрана от Турция. Оказва се силен натиск над Ердоган. Цената на въпроса се повишава. Отказът на САЩ да преоборудват турските военновъздушни сили с изтребители F-35 ще доведе до това Турция да търси нови партньори. Възможно е Анкара да спре на руския Су-35. \r\nВашингтон и Брюксел смятат това за неприемливо и ще направят всичко, за да предотвратят руско-турската сделка. \r\nПревод и редакция:", "date": "2019.06.12", "title": "„Фонд за стратегическа култура“ (Русия): Турция и САЩ влязоха в клинч по въпроса за С-400"}
{"url": "http://www.focus-news.net/news/2019/06/12/2669246/afp-donald-tramp-useshta-che-sasht-shte-sklyuchat-targovska-sdelka-s-kitay.html", "text": "Президентът Доналд Тръмп изрази увереност в сряда, че САЩ и Китай ще постигнат търговска сделка, предава  AFP . \r\nКакто отбелязва френската агенция, двете страни си разменят наказателни мита в двустранната търговия, с което тревожат финансовите пазари. \r\n„Имам усещането, че ще направим сделка с Китай“, заяви американският лидер пред журналистите в Овалния кабинет. \r\n„Франс прес“ припомня, че преговорите между Пекин и Вашингтон миналия месец се провалиха, след като Тръмп обвини Китай, че не изпълнява задълженията си. \r\nПревод и редакция:", "date": "2019.06.12", "title": "AFP: Доналд Тръмп „усеща“, че САЩ ще сключат търговска сделка с Китай"}
{"url": "http://www.focus-news.net/news/2019/06/12/2669275/kurir-severna-makedoniya-panika-na-adriatichesko-more-ogromna-byala-akula-dopluva-do-samoto-kraybrezhie-turistite-byagat-ot-vodata-zhitelite-sa-iznenadani.html", "text": "Спокойният град Грабещиц го застигна вестта, че огромна бяла акула се появи близо до един от плажовете по крайбрежието, предава македонското електронно издание  „Курир“ . \r\nВ Грабещиц, населено място близо до Шибеник, на самия бряг е заснета огромна бяла акула. Видеото публикува хърватският портал Index, който се сдобил със записа от очевидец. \r\nСъобщава се, че видеото е направено на 6 юни около 16.00 часа, предава Радио „Фокус“ в рубриката „Балкански туристически часовник“. „Не сме виждали нищо подобно на тези места“, казва човекът, който е заснел акулата по крайбрежието на Адриатика, цитиран от медиите.", "date": "2019.06.12", "title": "„Курир“ (Северна Македония): Паника на Адриатическо море: Огромна бяла акула, доплува до самото крайбрежие – туристите бягат от водата, жителите са изненадани!"}
{"url": "http://www.focus-news.net/news/2019/06/12/2669270/boris-dzhonsan-az-sam-edinstveniyat-koyto-mozhe-da-pobedi-dzheremi-korbin-i-da-realizira-brekzit.html", "text": "Борис Джонсън обеща, че е единственият, който може да победи Джереми Корбин и да реализира Брекзит в реч по повод официалното начало на кампанията му за премиерското кресло във Великбритания, пише  The Sun . \r\nФаворитът за поста председател на управляващата британска Консервативна партия изложи смелата си визия за Великобритания след Брекзит и предупреди „Торите“, че ще „ритнат кофата“ ако не успеят да изкарат Великобритания от Европейския съюз до 31 октомври. \r\nПревод и редакция:", "date": "2019.06.12", "title": "Борис Джонсън: Аз съм единственият, който може да победи Джереми Корбин и да реализира Брекзит"}
{"url": "http://www.focus-news.net/news/2019/06/12/2669240/ria-novosti-marosh-shefchovich-shte-se-opita-da-nasrochi-data-za-tristranni-pregovori-za-ukrainskiya-gazov-tranzit.html", "text": "Вицепредседателят на Европейската комисия по енергийния съюз Марош Шефчович ще обсъди с руската страна възможни дати за следващата тристранна среща за газовия транзит между Русия, ЕК и Украйна, съобщи самият той пред  РИА Новости . \r\n„Ще проведа двустранна среща с министъра на енергетиката на Русия Александър Новак. Очаквам, че на срещата ще бъде отделено най-много внимание на редица важни теми, а именно тристранните консултации за газа, които трябва да обезпечат продължаването на дългосрочните доставки на газа от Русия в Ес през Украйна след 2019 година. Затова ще обсъдя с руската страна възможни дати за следващата тристранна среща както на министерско, така и на експертно ниво, а след това ще говоря за това с украинската страна“, заяви Шефчович. \r\nРуската агенция припомня, че вицепредседателят на ЕК ще проведе преговори руския енергиен министър Новак на 13 юни в Москва. \r\nВ средата на май директорът на „Нафтогаз Украина“ Андрей Коболев заяви, че преговорите за транзита на газ през територията на Украйна след 2019 година ще бъдат възобновени през юни. Но по-късно изпълнителният директор на компанията Юрий Витренко съобщи, че провеждането на тристранни преговори през юни засега не е потвърдено. \r\nВъпросът за газовия транзит трябва да бъде решен до края на тази година, когато изтича договорът между Русия и Украйна. Тази тема бе обсъждана на последните две срещи на министерско ниво между представителите на Русия, Украйна и Европейската комисия – през лятото на миналата и зимата на тази година. \r\nПревод и редакция:", "date": "2019.06.12", "title": "РИА Новости: Марош Шефчович ще се опита да насрочи дата за тристранни преговори за украинския газов транзит"}
