{"url": "http://www.focus-news.net/news/2018/03/29/2505736/reuters-starite-vrazki-na-balgariya-s-rusiya-natezhaha-pri-reshenieto-da-ne-badat-ekspulsirani-ruski-diplomati.html", "text": "България, която има силно проруско лоби, се нуждае от повече време да реши дали ще последва примера на съюзниците си от НАТО и Европейския съюз в експулсирането на руски дипломати от страната, заяви в четвъртък вицепремиерът ѝ, предава Reuters.\r\nБългария, която е ротационен председател на Съвета на ЕС, привика посланика си в Москва след отравянето на Сергей Скрипал и дъщеря му Юлия. Но в същото време не последва примера на повечето членки на Общността и НАТО, включително на САЩ, които експулсираха редица руски дипломати в знак на солидарност с Великобритания.\r\n„Политическата ситуация в България е такава, че подобни решения не могат да се вземат без консенсус“, заяви вицепремиерът Томислав Дончев, \r\nвизирайки силната подкрепа за поддържането на добри отношения с Русия.\r\n„В момента, за добро или лошо, няма такъв консенсус“, посочи той.\r\nПрезидентът на страната Румен Радев и най-голямата опозиционна партия, БСП, настояват за повече конкретни доказателства за вината на Русия в отравянето на Сергей Скрипал.\r\n„Имайки предвид, че нашето правителство е коалиционно, не съм убеден, че решение за експулсиране на руски дипломати може да бъде взето толкова лесно и бързо“, допълни Томислав Дончев. Той заяви още, че за момента България ще изчака доклад от Организацията за забрана на химическите оръжия (ОЗХО), докато внимателно следи ситуацията.Тереза Герова", "date": "2018.03.29", "title": "Reuters: Старите връзки на България с Русия натежаха при решението да не бъдат експулсирани руски дипломати"}
{"url": "http://www.focus-news.net/news/2018/03/29/2505714/shumen-obshtinata-organizira-proletno-pochistvane.html", "text": "Община Шумен организира пролетно почистване на града на 31 март и от администрацията призовават шуменци да се включат в инициативата за по-чист и красив град. Това съобщиха от пресцентъра на Общината. Общинската администрация приканва гражданите, директорите на училища, на учреждения и фирми да организират почистване на районите, където живеят, учат или работят. Кампанията ще обхване и селата в община Шумен, като следва да се спазва въведената вече организация – ако при почистването, освен битови има растителни и строителни отпадъци, те трябва да се събират на определените за целта терени за всяко село. За желаещите да участват в кампанията е предвидено раздаване на безплатни чували, като за целта в съботния ден са организирани четири пункта:\r\n1.\tот 09:00 до 10:00 часа – пред сградата на Младежкия дом\r\n2.\tот 09:00 до 10:00 часа – на паркинга до магазин БулМаг в кв. „Тракия“\r\n3.\tот 10:30 до 11:30 часа – на стария обръщач в кв. „Б. Българанов“, до 24-та детска градина\r\n4.\tот 10:30 до 11:30 часа – пред Народно читалище „Тодор Петков“ в кв. „Добруджа“\r\nСъбраните в чували отпадъци трябва да бъдат оставени в непосредствена близост до контейнерите за смет. Ако наблизо няма контейнери, чувалите трябва да бъдат изнесени в близост до пътя. Извозването на събраните отпадъци ще бъде осъществено от общинските предприятия „Строителство и благоустройство“, „Паркове и обредна дейност“ и „Чистота“. От Общината напомнят, че съгласно чл. 7, ал. 1 от Наредбата за управление на отпадъците в община Шумен почистването и поддържането на чистотата на прилежащите към сградите територии се осигурява от лицата, които експлоатират и стопанисват сградата. Община Шумен призовава гражданите да се включат в кампанията и да бъдат съпричастни към опазването и поддържането на чистотата в града.", "date": "2018.03.29", "title": "Шумен: Общината организира пролетно почистване"}
{"url": "http://www.focus-news.net/news/2018/03/29/2505718/prezidentat-rumen-radev-za-da-imame-balgarsko-uchilishte-koeto-da-ni-otredi-dostoyno-myasto-v-badeshteto-to-tryabva-da-se-polzva-s-ogromnata-podkrepa-na-institutsiite-i-na-tsyaloto-obshtestvo.html", "text": "За да имаме българско училище, което да ни отреди достойно място в бъдещето, то трябва да се ползва с огромната подкрепа на институциите и на цялото общество. Това заяви президентът Румен Радев пред гостите на тържествения концерт по случай 100 години от създаването на 25-о ОУ „д-р Петър Берон“, съобщиха от прессекретариата на държавния глава. По думите на държавния глава българското училище трябва да има здрави и дълбоки традиции, адекватни учебни планове и програми, модерни форми и методи на обучение, изключително високо подготвен и вдъхновен преподавателски състав, както и родители, които да подкрепят своите деца и този преподавателски състав.   \r\nВ изказването си президентът подчерта, че „училището е светилище, от което зависи в огромна степен младите личности да излязат подготвени за живота“, за огромните предизвикателства с адекватни и достатъчни знания, със заложен в тях стремеж за самообучение и самоусъвършенстване през целия живот. „От училището до огромна степен зависи дали от него ще излязат граждани с критично мислене към себе си и към обществото, защото само с критично мислене ние можем да имаме прогрес и да се движим като общество заедно напред“, добави Румен Радев.  \r\nПрезидентът сподели пред гостите на церемонията, че винаги пристъпва с вълнение през прага на всяко едно българско училище, не само защото влиза в „храма на знанието“, а защото прекрачва в свято място, в което децата се превръщат в осъзнати личности и граждани на родината. „Ние българите пазим в душите си особеното чувство на почит и уважение още от Възраждането към училището, към даскала, към тайнството на процеса на познанието“, коментира още Румен Радев.   \r\n„Благодаря на учителите на това старо българско училище, че пазите и развивате тези вековни традиции, че  имате инициативи и разширявате обучението по математика, информатика, изобразително изкуство, чуждоезиково обучение и пазите в себе си духът на просветителя“, обърна се президентът към преподавателите. Държавният глава призова и учениците никога да не престават да търсят истината, защото истината, достигната чрез познание носи удоволствие и прогрес за бъдещето ни като нация.   \r\nПо повод 100-годишния юбилей на училището Румен Радев връчи почетния  знак на държавния глава на неговия директор Надка Христова.", "date": "2018.03.29", "title": "Президентът Румен Радев: За да имаме българско училище, което да ни отреди достойно място в бъдещето, то трябва да се ползва с огромната подкрепа на институциите и на цялото общество"}
{"url": "http://www.focus-news.net/news/2018/03/29/2505719/bozhidar-mihaylov-regionalna-sluzhba-po-zaetostta-varna-393-bezrabotni-litsa-ot-oblastta-shte-badat-obucheni-po-proekti-na-sotsialnite-partnyori.html", "text": "Започва обучението на първите групи безработни лица по проектите на социалните партньори, включени в Националния план за действие по заетостта през 2018 година. Това каза в интервю за Радио „Фокус“ – Варна Божидар Михайлов, директор на Дирекция „Регионална служба по заетостта“ във Варна. Предвидено е в обучения за придобиване на ключови компетентности и професионална квалификация до средата на месец април в област Варна ще бъдат включени общо 393 безработни лица. На територията на Дирекция „Бюро по труда” – Варна обучение ще преминат 333 безработни лица. От Дирекция „Бюро по труда” – Долни чифлик 40 лица ще бъдат включени по проектите, а от Провадия – 20 лица. Курсовете, които ще се реализират, са по професии в сферата на туризма и дейности, свързани с облагородяването на паркове и градини. Най-много безработни лица ще бъдат включени в обучение за „готвач”, „сервитьор – барман” и „работник в озеленяването” – по 60 лица за всяка професия. Общо 53 безработни лица от областта ще преминат професионална квалификация за оператор на компютър, а 40 ще бъдат обучени за камериер. В проектите е заложено в обучение да бъдат включени и по 20 лица за професиите „администратор в хотелиерството”, „продавач-консултант”, „работник в заведения за хранене и развлечение”, „озеленител”, „хотелиер”, „ресторантьор”.\r\nПредвижда се курсовете да приключат през месец юни, като на част от успешно завършилите професионално обучение ще бъде осигурена 3-месечна субсидирана заетост.\r\nМарияна ВАЛЕНТИНОВА", "date": "2018.03.29", "title": "Божидар Михайлов, Регионална служба по заетостта – Варна: 393 безработни лица от областта ще бъдат обучени по проекти на социалните партньори"}
{"url": "http://www.focus-news.net/news/2018/03/29/2505715/blagoevgrad-kontsert-po-povod-85-godini-ot-rozhdenieto-na-balgarskiya-kompozitor-i-dirigent-prof-kiril-stefanov-se-provede-v-grada.html", "text": "Концерт по повод 85-годишнината от рождението на българския композитор и диригент проф. Кирил Стефанов се проведе в Народно читалище „Н.Й.Вапцаров – 1866“ – Благоевград. Това съобщи за Радио „Фокус“ – Пирин Илиян Юручки, секретар на културната институция. Концертът е бил под надслов „Мори айда, айда…“ на името на една от емблематичните песни за Кирил Стефанов от ранния му творчески период. „Участници в концерта бяха Вокален ансамбъл „Езерец“, на която аз съм диригент и Китаро – мандолинен оркестър „Пирински звуци“ с диригент Петьо Кръстев. В пълната зала „22 ри септември“ присъстваха много от основателите на Ансамбъл „Пирин“, каза още Юручки. Специални гости са били семейството на Кирил Стефанов – двамата му сина – Димитър и Методи, неговата племенница Елена Тодоровска – внучка на Георги Щерев – съпруг на сестрата на Кирил Стефанов – Мария, и нейните родители. „Семейството изрази благодарност към читалището за инициативата да бъде отбелязана годишнината на Маестрото“, добави Юручки.\r\nЛивия НИНОВА", "date": "2018.03.29", "title": "Благоевград: Концерт по повод 85 години от рождението на българския композитор и диригент проф. Кирил Стефанов се проведе в града"}
{"url": "http://www.focus-news.net/news/2018/03/29/2505720/boryana-dimitrova-alfa-risarch-dva-sa-podvodnite-kamani-pred-pravitelstvoto-koruptsionen-skandal-i-podrezhdaneto-na-evropeyskiya-i-svetoven-pazel.html", "text": "Два са подводните камъни пред правителството - корупционен скандал и подреждането на европейския и световен пъзел, каза за Радио „Фокус“ в предаването „Това е България“ управляващият партньор в Агенция „Алфа рисърч“ Боряна Димитрова. Тя допълни, че рядко в страната ни международният дневен ред има толкова силно значение за формирането на общественото мнение, каквото имаше през последните три месеца. Позициите на правителството, синхронът или противоречието могат да се окажат катализиращ фактор за препозициониране на политическите сили вътре в обществото, каза още социологът. „Два са подводните камъка поред всяко едно правителство. Единият е голям корупционен скандал. Няма правителства, които да могат да се спасят от потенциален такъв. В момента не го виждаме на масата, но това са неочаквани събития, които идват. Второто и по-сериозно изпитание е подреждането на европейския и международен пъзел. При положение, че в момента председателства съвета на ЕС ще отекват силно действията на страната ни както във външен, така и във вътрешен план“, каза Боряна Димитрова. \r\nТя допълни, че има две противоположни нагласи в общественото мнение за скандала с ЧЕЗ. Около 50% от хората смятат, че правителството е замесено в сделката, 41% смятат, че проблемът с продажбата на ЧЕЗ е експлоатиран от политическите противници на правителството, за да бъде свалено то от власт. В тази защитна позиция застават преди всичко избирателите на ГЕРБ.", "date": "2018.03.29", "title": "Боряна Димитрова, „Алфа рисърч“: Два са подводните камъни пред правителството – корупционен скандал и подреждането на европейския и световен пъзел"}
{"url": "http://www.focus-news.net/news/2018/03/29/2505716/hurryiet-turskoto-razuznavane-zalovi-shestima-zapodozreni-gyulenisti-s-pomoshtta-na-kosovo.html", "text": "Разузнавателната служба на Турция докара шестима заподозрени „гюленисти“ от Косово в Турция, в операция, проведена със съдействието на прищинската разузнавателна служба, научи турското издание Hurryiet от разузнавателни източници на 29 март.\r\nВсичките шестима заподозрени са били задържани от косовските сили за сигурност рано в четвърък, като резултат от сътрудничеството между съответните правителствени служби на двете страни и са били предадени на летището на специален екип, изпратен в Прищина от Турската национална разузнавателна служба (МИТ).\r\nПо-късно заподозрените са докарани в Истанбул на специален самолет и са задържани от турската полиция. Те са обвинени, че са членове на организацията на Фетулах Гюлен, която е сочена за организатор и изпълнител на опита за държавен преврат в Турция от юли 2016 година, в хода на който загинаха повече от 250 души, а още хиляди бяха ранени. Турските власти вярват, че хиляди свързани с Гюлен високопоставени военни и обществени служители, както и други хора, свързани с организацията, са избягали от страната преди и след опита за преврат.\r\nТурция отдавна прави опити да екстрадира тези хора, включително лидера на организацията Фетулах Гюлен, който е в самоналожено изгнание в САЩ, от целия свят. Няколкостотин заподозрени за връзки с мрежата на Гюлен вече бяха върнати в Турция в резултат от политическото и разузнавателното сътрудничество със страни, като Судан, Пакистан и Афганистан.\r\n„Това отбелязва първата операция, завършила с връщането на „гюленисти“ в Турция от Балканите и Европа. Посланието е ясно и то е, че тези региони вече не са сигурно скривалище са „гюленистките“ бегълци“, са заявили източниците на турското издание.\r\nОтбелязвайки доброто ниво на сътрудничество в разузнаването с Косово, източниците посочиха също, че диалогът на високо ниво между правосъдните и външните министри на двете страни е бил важна предпоставка за успешното осъществяване на тази операция.\r\nСпоред думите на източниците на Hurryiet, заловените „гюленисти“ най-вероятно са отговаряли за дейностите на организацията на Балканите и изкарването на агенти на гюленистката организация от Турция към Европа и САЩ.\r\nПревод и редакция:", "date": "2018.03.29", "title": "Hurryiet: Турското разузнаване залови шестима заподозрени „гюленисти“ с помощта на Косово"}
{"url": "http://www.focus-news.net/news/2018/03/29/2505722/nikoleta-tyancheva-im-asenovgrad-za-poredna-godina-organizirame-tvorcheskata-rabotilnitsa-za-detsa-narechena-pastrotsveten-velikden.html", "text": "За поредна година, в предверието на най-големия християнски празник – Възкресение Христово, Исторически музей-Асеновград организира творческата работилница за деца, наречена „Пъстроцветен Великден“. Това каза за Радио „Фокус“ – Пловдив Николета Тянчева, информатор към културната институция. По думите ѝ творческата работилница ще се открие на 30 март от 14.00 часа в Етнографската къща.\r\n„В събитието ще участват представители на детско ателие „Витраж”, които са възпитаници на СУ „Св. св. Кирил и Методий”, с преподавател Диана Коройчева. Участие ще вземат отново и децата от Дневния център за деца с увреждания в Асеновград, както и от Ученическа занималня към Музейната школа. Събитието е част от Образователната програма на Исторически музей – Асеновград „Празник в музея”, каза Тянчева. Тя обясни, че всички деца заедно ще изработват празнични картички и украса за Великден, също така ще изписват яйца по стара техника от Чепинския край. „Преживявайки този творчески процес, младите хора ще спомогнат за съхраняването и предаването на традицията във времето“, коментира Николета Тянчева.\r\nТони МИХАЙЛОВ", "date": "2018.03.29", "title": "Николета Тянчева, ИМ-Асеновград: За поредна година организираме творческата работилница за деца, наречена „Пъстроцветен Великден“"}
{"url": "http://www.focus-news.net/news/2018/03/29/2505723/peoples-daily-kitay-poslednite-mashtabni-manevri-pokazaha-che-kitayskiyat-vms-shte-stane-vodeshta-sila-v-svetovniya-okean.html", "text": "Последните китайски военноморски учения в Южнокитайско море могат да помогнат на страната да образува повече авионосни ударни групи в бъдеще, казват експерти, като добавят, че „безпрецедентно широкомащабните военноморски учения“ са изключително редки, дори в международен мащаб, пише китайското правителствено издание Peoples Daily.\r\nКакто е видно на снимките от компания Planet Labs Inc., най-малко 40 кораби и подводници заобикаляха единствения китайски самолетоносач Ляонинг на 25 март в Южнокитайско море, на няколко мили южно от китайската островна провинция Хайнан.\r\n„Ако снимките са истински, то проведените китайски военноморски маневри са изключително редки, дори и спрямо световните стандарти, имайки предвид, че британския флот изпрати само 40 кораба по време на Фолклендската война през 1982 година“, заяви неназован експерт пред Global Times в сряда.\r\nСпоред неговите думи, китайската ударна авионосна група е съставена от бойните кораби от трето и четвърто поколение на страната, които са най-съвременните от своя вид и притежават изключителни бойни способности. Освен това, той отбеляза, че маневрите може да бъдат използвани, за да се провери ефективността на формацията на групировката, за събиране на данни и за събиране на опит за бъдещото построяване на нови авионосни ударни групи.\r\nНеобичайните действия на Китай в Южнокитайско море предизвикаха интереса на чуждестранните медии и експерти.\r\n„Чуждите медии не трябва да преескпонират значението на ученията, които са обичайна практика за китайския ВМС. Няма съмнение, че китайския флот ще провежда все по-големи маневри в бъдеще“, заяви източник, близък до Китайската народноосвободителна армия (КНА) пред Global Times.\r\nКитайските военни усилват бойните учения и общите операции, след като президента на страната Си Дзинпин, който също е и председател на Централната военна комисия, пое управлението. В резултат, в момента всички бойни кораби на китайския ВМС прекарват по осем месеца годишно на вода, дават патрули, участват в учения и тренировъчни операции, в много по-голяма степен от пред, според данните от китайското Министерство на отбраната.\r\n„Отговорът на международната общност на последните китайски маневри показва, че те все още не са свикнали с нарасналата военна мощ на Китай. Възможно е, в бъдеще най-могъщите военни сили в света да са Китай и САЩ, въпреки че Китай не иска да установява световна хегемония, подобно на САЩ“, отбеляза още източникът.\r\nПревод и редакция:", "date": "2018.03.29", "title": "Peoples Daily (Китай): Последните мащабни маневри показаха, че китайският ВМС ще стане водеща сила в световния океан"}
{"url": "http://www.focus-news.net/news/2018/03/29/2505717/spetsializiranata-prokuratura-otchete-uvelichenie-na-rabotata-si-i-na-signalite-za-koruptsiya-obzor.html", "text": "Дейността на Специализирана прокуратура (СП) за миналата година има доста сериозен ръст в почти всички показатели – в положителна насока. Това обяви административният ръководител на Специализираната прокуратура прокурор Иван Гешев на брифинг за дейността на СП през 2017 г. Прокурор Гешев представи резултати от сравнителен анализ за работата на СП от 2012 година, като отбеляза, че те са изключително положителни и показват сериозен ръст на прокурорската дейност през годините. Според анализа осъдените лица за 2017г. са 270. 260 от тях са били лишени от свобода, 41 са с наложено наказание „Глоба“, 10 са осъдени на пробация, а двама са били лишени от права. Образуваните преписки от новосформирания отдел „Антикорупция“ за 4-те месеца от неговото съществуване са почти два пъти повече от тези в останалите три отдела на Специализирана прокуратура - криминален, данъчен и икономически, а именно 402 към 193. Получените преписки по компетентност в антикорупционното звено са 216, спрямо 24 в останалите отдели. Статистическите данни показват съществено увеличение на подадените жалби и сигнали до СП срещу кметове на общини и райони след измененията в НПК. След влизането на промените в НПК, в СП са постъпили 102 сигнала, докато общия брой на образуваните преписки в рамките на две години във всички териториални прокуратури е една 460. „Получаваме стотици сигнали от цялата страна. Хората ни звънят по телефона и казват: „Имаме доверие само вас“, посочи Иван Гешев. Най-съществен е делът на новообразуваните преписки в отдел „Антиорупция“ с предмет престъпления, извършени от кметове, заместник-кметове и представители на общински съвети - ¼ от общия брой. През 2017 година прокурорите при СП са внесли в Специализирания наказателен съд (СпНС) общо 269 искания за взимане на мярка за неотклонение „Задържане под стража“. „Това е индикация, че съдът е възприел, че има достатъчно доказателства за внесените от прокуратурата искания и е косвен аспект за качеството на прокурорската работа и за натовареността на съда и прокуратурата“, заяви прокурор Гешев. Той отчете, че основните проблеми пред работата на Специализираната прокуратура остава материалната база и кадровия потенциал. „Най-важните дела са при нас, без елементарни битови условия, няма как да очакваш резултат. Въпреки това се стремим всяка седмица да правим нещо и го правим най-добре в държавата. И в един момент някой ще се пречупи, ако не се е пречупил вече\", каза прокурор Гешев. Той отбеляза, че има проблеми и в качеството на работата на СП, но се полагат усилия тя да бъде подобрена. В отговор на въпрос, свързан с критиките, че много от делата на Специализираната прокуратура завършват със споразумения, прокурор Гешев коментира: „Споразумението дава бързина на процеса и за мен е един добър институт, който не е тайна, че се ползва в много държави“. За мен то е синоним на влязла в сила присъда, която не подлежи на обжалване на горните инстанции“. Във връзка с това, че над 50% от осъдените за миналата година 270 души са сключили споразумение със съда, прокурор Гешев заяви: „Не се притесняваме от това – това означава, че тези хора се признават за виновни“. „Криминална престъпност в голяма част е осчетоводила ареста и затвора като част от бизнеса. Масово тези хора гледат на това като на нещо нормално, след като няма на къде. За тези дела е така. Ако си мислите, че ще има споразумения за делата за корупцията по високите етажи – много се лъжете. Там борбата ще е до последно“, подчерта прокурор Гешев. „Да, аз като ръководител не съм доволен от размерите на част от наказанията, част от моята работа е тези споразумения да са доста по-сериозни и по-нагоре. Индикации за положителното в тази прокуратура в последната година и половина, е че се правят опити за споразумения за 4-5 години ефективна присъда“, отбеляза още той.\r\nВесела АЛЕКСАНДРОВА", "date": "2018.03.29", "title": "Специализираната прокуратура отчете увеличение на работата си и на сигналите за корупция (ОБЗОР)"}
{"url": "http://www.focus-news.net/news/2018/03/29/2505726/bchk-burgas-organizira-golyama-kravodaritelska-aktsiya-na-tsvetnitsa.html", "text": "Български Червен кръст – Бургас, съвместно с УМБАЛ-Бургас, отделението по Трансфузионна хематология, организират голяма кръводарителска акция на Цветница. Това съобщиха от БЧК-Бургас. Всеки желаещ да дари безвъзмездно и доброволно кръв, може да го направи на 1 април от 09:00 до 13:00 часа в БСУ, на втория етаж.\r\nВ България има хроничен недостиг на дарена кръв. С всяка година нуждата от кръв и кръвни продукти нараства, а броят на доброволните кръводарители намалява с бързи темпове. Кръвта и кръвните продукти са нужни преди всичко за спасяване и поддържане живота на родилки, малки деца, хора от всички възрасти. Кръводарител може да бъде всеки млад човек на възраст от 18-65 години без значение на пол, раса, етнос, националност и вероизповедание. Всеки здрав мъж може да кръводарява до четири пъти годишно, а жените – до 3 пъти годишно. Даряването на кръв е безопасна манипулация, а организмът бързо възстановява дарената кръв. При кръводаряване се използват само стерилни консумативи за еднократна употреба. Кръводаряването е доброволно, анонимно и безплатно. Дарената кръв се изследва за СПИН, сифилис, хепатит В и хепатит С. Всеки кръводарител има право на два дни платен отпуск, според Кодекса на труда.\r\nКръв може да се дарява всеки ден в Отделението по трансфузионна хематология в УМБАЛ Бургас на адрес Бургас, бул. „Ст. Стамболов“ №73.", "date": "2018.03.29", "title": "БЧК-Бургас организира голяма кръводарителска акция на Цветница"}
{"url": "http://www.focus-news.net/news/2018/03/29/2505724/burgas-161-sa-chlenovete-na-sayuza-na-voennoinvalidite-i-voennopostradalite-v-grada.html", "text": "161 са членовете на Съюза на военноинвалидите и военнопострадалите в Бургас. Това каза за Радио „Фокус“-Бургас Михаил Томов, председател на Съюза на военноинвалидите и военнопострадалите в морския град. 82 са членовете на военноинвалидите, 44 са родители на военнопострадали и загинали в казармата. Останалите са съпруги на починали и живи военноинвалиди. По думите му от началото на годината досега са починали петима души.\r\nДнес се честват 103 години от създаването на Съюза на военноинвалидите и военнопострадалите в България. На днешния ден през 1915 година е проведен първият конгрес. „Поводът е създаденото през 1913 година първо Дружество „Военноинвалид“ в София и това дава повод през 1915 година да се учредят делегати, конгреси и да се създаде Съюзът на военноинвалидите и военнопострадалите в България. За всичко това са виновни Междусъюзническата, Балканската войни“, каза още Томов. По думите му след основаването в цялата страна са дарени домове, където да се помещават регионалните структури на Съюза. През 1950 година той е заличен и всички имоти са конфискувани от Централния комитет на БКП. Възстановяването на Съюза става след 1990 година, а в Бургас през юни 1994 година. В страната се създават 101 дружества, които в момента съществуват. В тях членуват 5000 членове. От трета група инвалидност хората получават 139 лева пенсия, втора група - 169 лева, от първа група - 190 лева.\r\nМария РУСЕВА", "date": "2018.03.29", "title": "Бургас: 161 са членовете на Съюза на военноинвалидите и военнопострадалите в града"}
{"url": "http://www.focus-news.net/news/2018/03/29/2505721/daniela-maleshkova-gerb-pokanih-krasimir-uzunov-da-predstavi-knigata-kaymaka-chalana-i-v-grad-vetren.html", "text": "Много се радвам, че Красимир Узунов, авторът на книгата \"Каймакъ-Чаланъ\", я представя на територията на община Септември за втори път, каза за Радио \"Фокус\" - Пазарджик депутатът от ГЕРБ Даниела Малешкова. Тя припомни, че първото представяне на книгата бе направено по нейна покана в град Септември, а тази вечер тя бе представена в село Ветрен дол по покана на жители на населеното място. \"Отправих още една покана за представяне на книгата в нашия регион - във втория по големина град в общината - Ветрен. Ще продължим да поддържаме жива искрата на патриотизма сред хората\", каза Малешкова. \"Аз също не бях чувала за връх Каймак-Чалан и боевете там, докато не присъствах на представянето на книгата на Красимир Узунов. След това имах удоволствието да я прочета и да се докосна до героизма и саможертвата на българските войници и офицери\", добави тя. Малешкова отбеляза, че на представянето на книгата тази вечер в село Ветрен дол е имало много хора, които са наследници на загинали по време на Първата световна война. \r\nВаня НИКОЛОВА", "date": "2018.03.29", "title": "Даниела Малешкова, ГЕРБ: Поканих Красимир Узунов да представи книгата \"Каймакъ-Чаланъ\" и в град Ветрен"}
{"url": "http://www.focus-news.net/news/2018/03/29/2505725/knigata-kaymaka-chalana-be-predstavena-pred-zhitelite-na-pazardzhishkoto-selo-vetren-dol-obzor.html", "text": "По покана на народния представител от ГЕРБ Даниела Малешкова и жители на пазарджишкото село Ветрен дол в залата на читалище „Просвета“ в селото беше представена книгата „Каймакъ-Чаланъ“ с автор Красимир Узунов, президент на Агенция и Радио „Фокус“. Изданието е в два тома и е посветено на героизма и безсмъртието на българските войници и офицери, участвали в Първата световна война (1914 - 1918) и в битката, водена през септември - октомври 1916 г. на връх Каймак-Чалан. В книгата се разкриват драматични моменти от Каймакчаланската епопея, която по мнение на историците е един от най-драматичните моменти в българската военна история. Издадена е по повод 100-годишнината от включването на България в Първата световна война (1914 - 1918) и се посвещава на паметта на героите „останали завинаги на прага на Отечеството…”.\r\nСъс ставане на крака в залата на читалището бе посрещнато българското знаме. Депутатът от ГЕРБ Даниела Малешкова представи гостите, сред които е и депутатът от ГЕРБ и председател на Комисията по отбрана ген. Константин Попов, който разказа за основните събития, случили се по време на Първата световна война и за епичната битка на връх Каймак-Чалан. Присъстващите в залата с интерес проследиха кадрите, заснети на върха. Ген. Попов уточни, че е впечатлен от начина, по който авторът на книгата Красимир Узунов е възкресил събитията, случили се на Каймак-Чалан преди повече от 100 години.\r\nПред жителите на селото Узунов коментира, че книгата е преклонение пред един подвиг и извинение пред паметта на загиналите на върха български войници и офицери. Красимир Узунов разказа, че когато са започнали да издирват наследници на загиналите на върха, са намерили над 1000 човека. \"Каймакъ-Чаланъ\" е извинение пред паметта на загиналите там 3 200 български офицери и войници. На тези чукари и канари бродят душите на над 8 000 души, защото там са загинали и около 5 000 сърби. Книгата е признание за изстраданата история на един народ в една война, която за нас е справедлива. Каймак-Чалан е опит да покажа на къде трябва да вървим, защото има опасност да се загубим по пътя\", допълни авторът.\r\nПо думите му \"Каймакъ-Чаланъ\" е нашата памет, която трябва да помним и пазим. Пред присъстващите в залата той разказа драматичните събития, случили се по време на боевете на върха.  Той отговори на въпросите, зададени от присъстващите в залата за състава на българската армия, за мобилизираните в нея хора от региона, за пленените войници. \r\nВ края на срещата ген. Константин Попов връчи книги \"Каймакъ-Чаланъ\" на изявени жители на селото. Книги получиха кметът на Ветрен дол Димитър Христосков, представители на Съюза на офицерите и сержантите от запаса и резерва, екземпляр беше оставен и за библиотеката в селото.\r\nСлед събитието за Радио „Фокус“-Пазарджик народният представител от ГЕРБ Даниела Малешкова съобщи, че е поканила Красимир Узунов  да представи книгата си „Каймакъ-Чаланъ“ и в град Ветрен.  \r\nВаня НИКОЛОВА", "date": "2018.03.29", "title": "Книгата „Каймакъ-Чаланъ“ бе представена пред жителите на пазарджишкото село Ветрен дол (ОБЗОР)"}
{"url": "http://www.focus-news.net/news/2018/03/29/2505713/ria-novosti-moskva-iska-ot-london-da-osiguri-konsulski-dostap-do-yuliya-skripal.html", "text": "Министърът на външните работи на Русия Сергей Лавров заяви, че руската страна изисква да бъде предоставен консулски достъп до Юлия Скрипал, която се намира в британска клиника след отравянето в Солсбъри, предава РИА Новости.\r\n„Здравословното състояние, поне на Юлия Скрипал, както написаха, се подобрява бързо и ние отново поискахме да ни бъде осигурен достъп до Юлия, като на руска гражданка“, заяви министърът.\r\nЛавров изрази надежда, че „британската страна може и да изпълни своите задължения по консулската конвенция и по Виенската конвенция за дипломатическите отношения“.\r\nПревод и редакция:", "date": "2018.03.29", "title": "РИА Новости: Москва иска от Лондон да осигури консулски достъп до Юлия Скрипал"}
{"url": "http://www.focus-news.net/news/2018/03/29/2505436/anadolu-agency-turskiyat-ministar-predsedatel-zaminava-na-obikolka-v-bosna-i-hertsegovina.html", "text": "Турският министър-председател Бинали Йълдъръм започна двудневно посещение в Босна И Херцеговина. Той ще се срещне с председател на Съвета на министритие Денис Звиздич, предава  Anadolu Agency.\r\nЙълдъръм ще пътува  с делегация включваща вицепремиера Реджеп Акдаг, външния министър Мевлют Чавушоглу, на икономиката Нихат Зайбекчи и на транспорта Ахмет Арслан. \r\nОчаква се обсъждането на икономическите въпроси.  Виктор Турмаков", "date": "2018.03.29", "title": "Anadolu Agency: Турският министър-председател заминава на обиколка в Босна и Херцеговина"}
{"url": "http://www.focus-news.net/news/2018/03/29/2505453/burgas-dvama-boksyori-ot-grada-se-podgotvyat-s-natsionalniya-otbor-za-evropeyskoto-parvenstvo-za-mladezhi.html", "text": "Двама боксьори от Бургас се подготвят с националния отбор за Европейското първенство за младежи, което ще се проведе от 18 до 24 април в Италия. Това съобщиха от пресцентъра на Община Бургас.  Състезателите на клуб „Победа Черноморец“ Якуб Чиновлиев в категория до 56 килограма и Иван Атанасов до 64 килограма в момента са на лагер в „Дианабад“. Генерална проверка преди еврошампионата ще бъде международният турнир в София „Емил Жечев“. Той стартира на 3 април. Иван Атанасов е европейски шампион за юноши от Капошвар – Унгария през 2016 година.\r\nЕдин шампион и двама вицешампиони – това е равносметката от участието на боксьорите от „Победа Черноморец“ на Държавното лично първенство за ученици в Плевен. Титлата в категория до 36 килограма заслужи възпитаникът на Спортното училище „Юрий Гагарин“ Тодор Асенов. Сребърни медалисти са Венко Трошев в категория до 38,5 килограма и Митко Апостолов при 68-килограмовите, който също учи в Спортното училище. Треньор на бургаските боксьори е Калоян Димов.", "date": "2018.03.29", "title": "Бургас: Двама боксьори от града се подготвят с националния отбор за Европейското първенство за младежи"}
{"url": "http://www.focus-news.net/news/2018/03/29/2505398/pregled-na-osnovnite-temi-vav-varnenskiya-pechat.html", "text": "„Отчетоха наднормен шум в половин Варна“, е заглавие от първа страница в днешния брой на варненския вестник „Черно море“. Извършените измервания през 2017 г. показват, че допустимите шумови нива са превишени в 20 от контролните пунктове в града, което представлява 44% от общия брой контролирани зони. Това сочи докладът на Регионалната здравна инспекция във Варна за шумовото натоварване в града през 2017 г. Според анализа на данните най-много са превишените нива за зоните, разположени на улици с интензивен автомобилен трафик, зоните за обществен и индивидуален отдих и зоните за лечебни заведения и санаториуми. \r\n„Държавата предостави терен за приют за бездомници“, четем още в броя. На община Варна се прехвърля собствеността върху терен от 21 дка и построените в него 12 сгради, за да й се даде възможност да кандидатства за финансиране по ОП „Региони в растеж“. \r\n„Уеб модул улеснява достъпа до общинските нормативни актове“, информира още изданието. Поредна стъпка към предоставяне на още по-качествени и иновативни публични услуги направи Общински съвет – Варна. Модулът предлага редица възможности с основна цел – улеснение и удобство както за потребителите, така и за администрацията. Едно от предимствата му е, че облекчава търсенето на информация в документите по ключова дума или символ. Чрез модула също така се поддържат исторически редакции на общински нормативни актове за всички техни изменения и/или допълнения. \r\n„БЧК – Варна: Няма глад за водни спасители“, е друга тема в броя. Глад за водни спасители във Варненска област няма. Точно обратното! През м.г. сме заверили талоните за работа на 610 души, а други 100 са завършили курсовете за спасители. 710 души са абсолютно достатъчни за всички плажове и басейни в областта. Това съобщи в сутрешния блок на тв „Черно море“ с водещ Иван Барбов председателят на БЧК – Варна, Илия Раев във връзка с наближаването на активния летен сезон.", "date": "2018.03.29", "title": "Преглед на основните теми във варненския печат"}
{"url": "http://www.focus-news.net/news/2018/03/29/2505397/hurriyet-turskata-republikanska-narodna-partiya-vodi-pregovori-za-formirane-na-izborna-koalitsiya-predi-izborite-ot-2019-godina.html", "text": "Основната опозиционна турска Републиканска народна партия води преговори с други политически сили за възможното формиране на предизборен алианс за изборите през 2019 г., пише  Hurriyet.\r\n„Разбира се, че има такива срещи. Засега не искам да се впускам в детайли, не би било правилно да го правя на този етап“, заяви председателят на партията Кемал Калъчдароглу. По-рано той се срещна с лидерите на „Партията на щастието“, „Добрата партия“ и „Демократическата партия“.  Това се случва след формирането на „Народния съюз“ от управляващата Партия на справедливостта и развитието и Партията на националното движение. \r\nКалъчдароглу уточни, че съюзът ще се отнася до парламентарните избори,  но не и за местните през март 2019 г. „Ще представим обичайните си кандидати на местните избори и ще водим борбата в тази рамка“, допълни той.\r\nСъщевременно партийният лидер заяви, че тези, които миналата година са гласували в полза на референдума, отменящ парламентарната система на управление сега съжаляват решението си и се приближават до партиите от опозицията. „Затова и съюзът между Партията на справедливостта и развитието и Партията на националното движение няма да получи толкова гласове, колкото очакват“, убеден е той. Виктор Турмаков", "date": "2018.03.29", "title": "Hurriyet: Турската Републиканска народна партия води преговори за формиране на изборна коалиция преди изборите от 2019 година"}
{"url": "http://www.focus-news.net/news/2018/03/29/2505288/pregled-na-osnovnite-temi-v-britanskiya-pechat-agentsiya-fokus.html", "text": "Единайсет обещания за Брекзит, които няма да бъдат спазени представя британският вестник The Guardiqn:\r\n1)Брекзит ще бъде лесен и няма недостатъци \r\nСпоред британския министър за Брекзит Дейвид Дейвис „ Брекзит няма да има недостатъци, а само преимущества“  казано на 10 октомври 2016. Сега Дейвис казва „Никой не се е преструвал, че ще бъде лесно. Винаги съм казвал, че преговорите ще бъдат трудни, сложни и с конфронтация на моменти.\r\n2) Преговорите за търговското споразумение ще се водят заедно с преговорите по напускането.Реалността обаче беше различна,\r\n3) Великобритания няма нужда от преходен период и ако има такъв, то тя няма да се подчинява на европейското право през този период. Реално Обединеното кралство ще спазва европейските закони през 21-месечния преходен период.\r\n4)Преходния период ще служи за да се приложи крайното търговско споразумение, което ще бъде готово към деня на Брекзит. Реално преходния период ще е нужен, за да се преговаря за бъдещите отношения. Според много европейски столици преходния период няма да е достатъчен за постигане на търговско споразумение и ще бъде удължен..\r\n5)Преходът ще е кратък, но с отворен край. Реално преходния период ще е 21 месеца и ще бъде трудно да бъде удължен.\r\n6)Великобритания няма да дължи пари на ЕС след като напусне през март 2019 година. Реално Великобритания ще заплати между 40 и 45 милиарда евро през преходния период.\r\n7)Новите търговски споразумения с трети страни ще са готови към 29 март 2019. Реално Обединеното кралство ще може да започне търговски преговори с трети страни чак през преходния период, но те ще могат да се прилагат чак след декември 2020 година.\r\n8)Високотехнологични митнически решения ще направят преминаването на границите безпроблемно. Реално премиерът Тереза Мей смята, че митническата инфраструктура ще сработи трудно и ще отнеме време.\r\n9)Свободното придвижване ще приключи на 29 март 2019 година и след това ще има различен имиграционен режим. Реално то ще продължи. Само ще е необходима регистрация на новодошлите.\r\n10)Европейският съд няма да има юрисдикция върху Великобритания след Брекзит. Реално той ще има юрисдикция през преходния период, а относно гражданските права и по-нататък.\r\n11) Великобритания ще си върне контрола върху риболова.  Реално ЕС ще има достъп до британските води през преходния период и настоява за реципрочен достъп, като условие за бъдещи търговски споразумения.\r\n***Най-важната ни задача е предпазим  баба ни, за да не разбере сина и внучката и са в критично състояние казва племенницата на Сергей Скрипал Виктория, цитирана от британския вестник Huffington Post.\r\n„Имаме един процент надежда, Дават им много малък шанс за оцеляване, но те ще останат инвалиди през целия си живот“, казва Виктория пред BBC, цитирана от вестника.\r\nСпоред най-добрите приятели на Сергей и дъщеря му те са толкова зле, че по-добре да бъдат оставени да умрат.\r\n„На нас ни е казано, че ако оцелеят, те ще бъдат ментално силно увредени и не мисля, че те биха искали това. Мисля, че смъртта им би била милостива“, заявява Рос Касиди, приятел на семейството пред телевизионния канал Sky News.\r\n***Еквадорското посолство  спря интернета на Джулиан Асандж, пише британският ежедневник The Times.\r\nВсеки съвременен родител знае как да спечели вниманието на непослушно дете – като му спре интернета. Това и направи еквадорското посолство в Лондон за своя все по-нежелан гост. Асандж вече шеста година се укрива в чуждестранната мисия, след като съдът отказа да отмени заповедта му за арест, въпреки, че иска по който беше задържан за изнасилване на шведска гражданка отпадна поради давност.\r\nАлан Дънкан, министър за Европа и Америка, заяви миналия вторник, че е  „време е този малък червей да излезе от посолството и да се предаде на британските власти“.\r\nАсандж му отговаря „По-добре „червей“ – здравословно същество, което обогатява почвата, отколкото змия“\r\nСпоред негови приятели освен интернета са му забранени и посетителите.\r\nЕквадорското правителство заявява, че са „спрели системите, които позволяват на Асандж да комуникира“, като според властите в южноамериканската страна „мярката ще се прилага докато Асандж не спази обещанието си да не изпраща съобщения, които влияят върху отношенията с други държави“ .\r\n***", "date": "2018.03.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/29/2505270/pregled-na-osnovnite-temi-v-svetovniya-pechat-agentsiya-fokus.html", "text": "През последните години Гърция се превърна в популярна лятна туристическа дестинация за турците, а България изглежда се налага като нейна зимна версия, коментират в редакцията на вестник Hurriyet. Подобно на Гърция, България се радва на предимството, произтичащо от близкото й разположение до Турция, така че не е чудно защо се превърна във водещо направление за турските скиори и особено за онези от тях, които пътуват със семействата си и търсят по-изгодни оферти за престой. \r\nПътуването от Истанбул до София с автомобил отнема около седем часа, а цената излиза по-малко от самолетен билет за един човек. Придвижването е спокойно, а пътищата са отворени дори и в суровите зимни условия. \r\nСъотношението цена-качество е друг важен фактор, който привлича турските туристи в българските зимни центрове като Пампорово и Банско. \r\nМнозина граждани на Турция отдават предпочитания на Пампорово заради по-малкия брой туристи в него. Разположеният в Родопите курорт се радва на 120 слънчеви дни през зимата. Общата дължина на пистите е 37 километра, а терените са подходящи за всички възрасти и скиори с различна степен на подготовка, включително за начинаещи.\r\nДо 400 хил. турски туристи посещават България всяка година, според данни от официални представители на турското посолство в София. Смята се, че 100 хил. от тях избират страната за зимен туризъм.\r\n*** С доза мистерия, младият севернокорейски лидер Ким Чен-ун използва дебюта си на международната сцена в сряда, за да се представи като уверен, сговорчив и готов да преговаря, пише американският всекидневник The New York Times.\r\nИзненадващото двудневно посещение на Ким Чен-ун в Пекин бе сериозно напомняне за това колко важна е темата за ядрения арсенал на страната и в същото време – колко силен коз има севернокорейският диктатор в навечерието на разговорите с президентите на Южна Корея и САЩ Мун Дже-ин и Доналд Тръмп, насрочени за следващия месец.\r\nКим Чен-ун тепърва ще разкрие какво ще иска от САЩ в замяна на сключване на двустранно споразумение, но той затвърди готовността си да се срещне с Тръмп и потвърди съмнителния си ангажимент за ядрено разоръжаване на Корейския полуостров в разговорите с китайския президент Си Дзинпин.\r\nПрез първата година от мандата на Доналд Тръмп, Ким Чен-ун водеше агресивна външна политика, извършвайки редица ядрени опити, среди които и тест на водородна бомба, както и демонстрация на балистични ракети, способни да достигнат територията на САЩ. По време на Зимната олимпиада в Пьончан Ким обърна курса на политиката си и използва полето на спорта, за да инициира диалог с Южна Корея и да отправи предложение за среща с Тръмп.\r\nВизитата на Ким Чен-ун в Китай дойде като изненада, на фона на огромната нужда от китайска подкрепа за стратегията на Тръмп за икономически санкции и политически натиск върху Северна Корея. След два дни, обвити в неяснота и спекулации, в сряда държавните медии в Китай и Северна Корея официално потвърдиха срещата.\r\nВ снимките и думите проличава, че Ким Чен-ун и Си Дзинпин са поправили пробойните в отношенията си, които се отвориха след ускоряването на ядрената програма от страна на Ким и отговора на китайския президент чрез подкрепа на икономическите санкции, предложени от САЩ.\r\n„Приятелството между Северна Корея и Китай, което е създадено и поддържано от предишните поколения лидери на двете страни, е непоклатимо“, заяви Ким Чен-ун пред Си Дзинпин, според информацията, предадена от информационна агенция Xinhua.\r\nТръмп може и да желае да поддържа „максимален натиск“ спрямо Северна Корея, но Китай е този, който определя колко силен ще е този натиск и колко стриктно ще се прилагат икономическите санкции.\r\nВ сряда сутрин Доналд Тръмп изрази оптимизъм в своя „Туитър“ акаунт, заявявайки че „има добър шанс Ким Чен-ун да направи това, което е добро за неговия народ и за човечеството“. Подкрепа за тези надежди, обаче, почти не можеше да се намери в дискусията между китайския и севернокорейския лидер, след като медиите в Северна Корея изобщо не споменаха за подобна готовност от страна на Ким.\r\nАко Китай реши да смекчи подхода си към икономическите санкции и отново заиграе ролята на закрилник на Северна Корея, Ким Чен-ун ще има много по-силна позиция при разговора си с Доналд Тръмп.\r\nНе беше съобщено за никакви споразумения между Китай и Северна Корея след срещата. Нямаше и публичен коментар от Пекин за планираното предложение към Тръмп от Ким Чен-ун, нито каква роля би играл Китай при преговорите между Северна Корея и САЩ.\r\nКитай подкрепя международните усилия за ядрено разоръжаване на Северна Корея, но в същото време е внимателен да не притиска прекалено много своя съюзник, за да не рискува разпад на режима на Ким, което потенциално би довело до обединение на Корейския полуостров под американски чадър.\r\n*** Според американския министър на отбраната Джеймс Матис Русия сама е избрала да стане „стратегически съперник“ на САЩ и НАТО, отбелязва списание The National Interest.\r\n„НАТО се опита да установи партньорство и с тази цел бе създаден Съветът Русия-НАТО. Има механизъм, който ни позволява да работим заедно. Мисля, че мнозина на моята възраст си спомнят как руски и американски морски пехотинци тренираха заедно в Северна Каролина за съвместна работа в състав на мироопазващи и хуманитарни мисии на ООН“, подчерта военният министър на Вашингтон. \r\nЗа съжаление, заради решението на Русия това остана в миналото. В днешно време дори не влиза в плановете, защото Русия реши да бъде стратегически съперник, позволявайки си дори безразсъдни действия. Това е единственото нещо, което може да се каже за невинните хора от Солзбъри, които можеха да бъдат изложени на това вещество и дори да умрат от него“, коментира Матис.\r\nМатис не обърна особено внимание на това какви са причините за руската антипатия към НАТО, като например по-нататъшното разширяване на Алианса. Матис не обърна и внимание на  онези гаранции, които западните лидери дадоха някога на  бившия съветски лидер Михаил Горбачов, които увериха, че НАТО няма да направи и крачка на Изток от германската граница.  Този факт се потвърждава и от наскоро откритите документи, подчертават от редакцията.\r\nМатис не споменава и че недоволството на Москва отчасти се дължи на обещанието на администрацията на (Бил) Клинтън към бившия руския президент Борис Елцин, че т.нар. „Партньорство за мир\" е алтернатива на разширяването на НАТО. В много отношения, враждебното отношение на Русия към Запада се дължи на факта, че Алиансът е достигнал своя предел и осъществи експанзия към страните от постсъветското пространство.\r\nМатис обаче подчерта, че Русия още има възможност да стане партньор на Европа, и че бъдещото на Москва е свързано с нея.\r\n„Русия има възможност да стане партньор на Европа. Бъдещето й е свързано с нея, ако тя гледа към това бъдеще. Длъжни сме да признаем, че те се стремят към други отношения със страните от НАТО“, коментира Матис. \r\nПо отношение на случая „Скрипал“ и изгонването на руски дипломати от редица страни, Матис заяви: „Забележете, че всички страни, от които експулсираха руски страни, имат една обща страна. Всички те са демокрации. Мисля, че точно това ги обединява“. \r\n*** Според американския министър на отбраната Джеймс Матис Русия сама е избрала да стане „стратегически съперник“ на САЩ и НАТО, отбелязва списание The National Interest.\r\n„НАТО се опита да установи партньорство и с тази цел бе създаден Съветът Русия-НАТО. Има механизъм, който ни позволява да работим заедно. Мисля, че мнозина на моята възраст си спомнят как руски и американски морски пехотинци тренираха заедно в Северна Каролина за съвместна работа в състав на мироопазващи и хуманитарни мисии на ООН“, подчерта военният министър на Вашингтон. \r\nЗа съжаление, заради решението на Русия това остана в миналото. В днешно време дори не влиза в плановете, защото Русия реши да бъде стратегически съперник, позволявайки си дори безразсъдни действия. Това е единственото нещо, което може да се каже за невинните хора от Солзбъри, които можеха да бъдат изложени на това вещество и дори да умрат от него“, коментира Матис.\r\nМатис не обърна особено внимание на това какви са причините за руската антипатия към НАТО, като например по-нататъшното разширяване на Алианса. Матис не обърна и внимание на  онези гаранции, които западните лидери дадоха някога на  бившия съветски лидер Михаил Горбачов, които увериха, че НАТО няма да направи и крачка на Изток от германската граница.  Този факт се потвърждава и от наскоро откритите документи, подчертават от редакцията.\r\nМатис не споменава и че недоволството на Москва отчасти се дължи на обещанието на администрацията на (Бил) Клинтън към бившия руския президент Борис Елцин, че т.нар. „Партньорство за мир\" е алтернатива на разширяването на НАТО. В много отношения, враждебното отношение на Русия към Запада се дължи на факта, че Алиансът е достигнал своя предел и осъществи експанзия към страните от постсъветското пространство.\r\nМатис обаче подчерта, че Русия още има възможност да стане партньор на Европа, и че бъдещото на Москва е свързано с нея.\r\n„Русия има възможност да стане партньор на Европа. Бъдещето й е свързано с нея, ако тя гледа към това бъдеще. Длъжни сме да признаем, че те се стремят към други отношения със страните от НАТО“, коментира Матис. \r\nПо отношение на случая „Скрипал“ и изгонването на руски дипломати от редица страни, Матис заяви: „Забележете, че всички страни, от които експулсираха руски страни, имат една обща страна. Всички те са демокрации. Мисля, че точно това ги обединява“. \r\n***", "date": "2018.03.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/29/2505312/the-guardian-filosofat-i-uchen-yuliya-krasteva-se-okaza-agent-na-taynite-sluzhbi.html", "text": "Известният български психолог и философ  Юлия Кръстева се оказа агент на тайните служби в България по времето на комунизма пише английският вестник The Guardian.\r\nТя е автор на повече от 30 книги и работила заедно с известни френски интелектуалци – Жак Дерида, Жак Лакан и Лоран Барт.\r\nОказва се, че Кръстева е работила за тайните служби през 1971 година. Тя се мести в Париж още през 1965 година, където живее и до днес. От документите не   става ясно колко дълго е работила за тайните служби и дали е получавала заплащане. След разкриване на досието й Юлия Кръстева не направила изявление по въпроса. Юлиян Марков", "date": "2018.03.29", "title": "The Guardian: Философът и учен Юлия Кръстева се оказа агент на тайните служби"}
{"url": "http://www.focus-news.net/news/2018/03/29/2505271/predstoyashti-sabitiya-v-stranata-za-29-mart-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nВ 10.45 часа в зала „Колегиум” на Министерството на културата министър Боил Банов ще проведе среща с ръководствата на Международната федерация на музикантите и на Съюза на българските музикални и танцови дейци.\r\n***\r\nВ 13.30 часа в зала 102 на Община Горна Оряховица в присъствието на министъра на икономиката Емил Караниколов между „Национална компания индустриални зони“ ЕАД (НКИЗ) и Община Горна Оряховица ще бъде подписан Меморандум за сътрудничество.\r\n***\r\nОт 9.00 часа ще бъде открита реновираната сграда, в която се помещават Районното управление и Районната служба \"Пожарна безопасност и защита на населението\" в гр. Пещера.  На официалната церемония се очаква да присъстват министърът на вътрешните работи Валентин Радев, представители на ръководството на МВР и МРРБ, на областната и общинската администрации. \r\n***\r\nОт 9.00 часа в Нов български университет ще се проведе Ден на отворените врати.\r\n***\r\nВ 9.00 часа 5 състав на Специализирания наказателен съд ще гледа делото срещу Калоян Пр., Любомир С., Михаил Д. и др., обвинени в образуване и ръководене на организирана престъпна група. \r\n***\r\nВ 9.30 часа 13 състав на Специализирания наказателен съд ще гледа делото срещу Пламен И., Явор Ал., Детелин И. и др., обвинени в образуване и ръководене на организирана престъпна група. \r\n***\r\nВ 9.30 часа в заседателната зала в сградата на Висшия съдебен съвет ще се проведе заседание на Пленума на ВСС. \r\n***\r\nВ 10.00 часа 15 състав на Специализирания наказателен съд ще гледа делото срещу Петър Т., Ивайло Ст. и др., обвинени в образуване и ръководене на организирана престъпна група.\r\n***\r\nВ 10.00 часа 9 състав на Специализирания наказателен съд ще гледа делото срещу Вихър М., Минчо М. и Иво Ив., обвинени в образуване и ръководене на организирана престъпна група.\r\n***\r\nВ 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група.\r\n***\r\nОт 10.00 часа във Военномедицинска академия ще се проведе демонстрация на практическите умения на бойни санитари от военни формирования, преминали през курс за начална военномедицинска подготовка.\r\n***\r\nВ 10.00 часа в БТА Асоциацията на колекторските агенции в България ще представи годишните данни за задълженията на домакинствата и бизнеса през 2017 г.\r\n***\r\nВ 10.30 часа 10 състав на Специализирания наказателен съд ще гледа делото срещу Пламен М., Атанас О. и Милко М., обвинени в образуване и ръководене на организирана престъпна група.\r\n***\r\nОт 11.00 часа лидерът на АТАКА и председател на парламентарната група на Обединени патриоти Волен Сидеров ще даде брифинг в Народното събрание по повод изказване на Цветан Цветанов по темата за експулсиране на руски дипломати.\r\n***\r\nОт 11.00 часа в Националния пресклуб на БТА проф. Николай Овчаров и проф. Пламен Палов ще направят равносметка от първия етап на „Мисия България“. \r\n***\r\nОт 11.00 часа в залата на район „Възраждане“-СО на бул. „Александър Стамболийски“ 62, ет.2 ще се проведе безплатна детска творческа работилница „Моята първа икона“.\r\n***\r\nОт 11.00 часа в заседателната зала на Съюза на юристите на ул. „Пиротска“ №7, ще се проведе дискусионен форум, посветен на Закона за частната охранителна дейност.  \r\n***\r\nВ 11.00 часа в болница „Шейново“ ще се проведе специално събитие, което ще даде старт на проект, насочен към семейства с преждевременно и рисково родени деца.\r\n***\r\nВ 11.00 часа Софийски градски съд ще заседава по Гражданско дело № 11330/2016 г. – Държавата срещу Евротрансбилд и обласния управител (делото за царските конюшни).\r\n***\r\nВ 11.00 часа 3 състав на Специализирания наказателен съд ще гледа делото срещу Мирослав Ц. и Ивалин Й., обвинени в образуване и ръководене на организирана престъпна група.\r\n***\r\nВ 11.00 часа в Квадрат 500, зала 19, ще се състои пресконференция  за представяне на новия дългосрочен проект на Националната галерия  - „Българските художници днес“, изследващ художествените явления и процеси в страната от края на 80–те години на ХХ век до настоящия момент.\r\n***\r\nВ 11.30 часа Младежката организация на “Движение България на гражданите” организира флашмоб пред сградата на Народното събрание.\r\n***\r\nОт 12.00 часа в Националния пресклуб на БТА (бул. “Цариградско шосе” 49) лидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София.  \r\n***\r\nВ 12.00 часа в зала \"Инфоцентър\" на Регионалния исторически музей ще бъде открита изложба, посветена на групата на \"Бистришките баби\".\r\n***\r\nВ 13.30 часа 1 състав на Специализирания наказателен съд ще гледа делото срещу Пламен Г., Ердинч Х. и Костадин К., обвинени в образуване и ръководене на организирана престъпна група.\r\n***\r\nВ 13.30 часа 11 състав на Специализирания наказателен съд ще гледа делото срещу Радослав Д., обвинен в изнудване. \r\n***\r\nВ 13.30 часа 16 състав на Специализирания наказателен съд ще гледа делото срещу Крум Кр., Мирослав Е., Свилен Г., обвинени в незаконно превеждане пред граница. \r\n***\r\nВ 14.30 часа Софийски градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 14.30 часа на ул. „Раковски“ 134, ет. 3, официално ще бъде открит нов офис на ПП НФСБ. На събитието ще присъстват вицепремиерът и лидер на НФСБ Валери Симеонов, народни представители от политическата сила и активисти. \r\n***\r\nВ 15.00 часа 7 състав на Специализирания наказателен съд ще гледа делото срещу Борислав Ар., Георги В., Дочно В., обвинени в образуване и ръководене на организирана престъпна група.\r\n***\r\nОт 15.00 часа в Аулата на Софийския университет „Св. Климент Охридски“ ще се състои тържествено честване, посветено на 120-ата годишнина от създаването на Българското физико-математическо дружество – предшественик на Съюза на физиците и на Съюза на математиците в България.\r\n***\r\nОт 16.30 часа граждани, протестиращи срещу Истанбулската конвенция и налагане на джендър-идеологията ще внеса в МОН искане за среща с министъра на образованието. \r\n***\r\nВ 16.30 часа пред Министерството на образованието и науката ще се проведе граждански протест срещу Истанбулската конвенция.\r\n***\r\nВ 17.00 часа в Изложбена зала „Архиви\", ул. „Московска\" 5, ще се състои представяне на новия документален сборник, издаден от Държавна агенция “Архиви” „Политическа история на съвременна България“ Сборник документи Том II (1948-1953).\r\n***\r\nВ 17.30 часа в Галерия „България“ на Концертен комплекс „България“ ще се състои пресконференция по повод откриването на „Европейски музикален фестивал“ 2018.\r\n***\r\nВ 18.00 часа в Галерия „Райко Алексиев“, ул. „Раковски“ 125, ще бъде представена изложбата „Материята също е дух“ на скулптура на Никола Станчев.\r\n***\r\nВ 18.00 часа в Двореца, пл. „Княз Александър I“, ще бъде открита изложба на Димо Колибаров.\r\n***\r\nВ 18.30 часа в Литературен клуб „Перото“ ще се състои церемония, на която ще бъдат връчени наградите за Проект на Годината 2017 на Фондация „Лале”.\r\n***\r\nВ 18.30 часа пред паметника на Алеко, на входа на метростанция „НДК“, граждани се събират на протест в защита на Пирин.\r\n***\r\nВ 19.30 часа в Музейко ще се проведе вечерно събитие от поредицата Science Nights, посветено на темата TABOO.\r\n***\r\nВ 20.00 часа в зала 1 на НДК ще се състои концертът - премиера на 12-тия студиен албум „Невидими стени“ на Б.Т.Р.\r\n***\r\nВ 15.00 часа в Градската библиотека „Паисий Хилендарски“ ще се състои награждаване на победителите в конкурса „Вълшебният свят на книгата”. \r\n***\r\nОт 11.00 часа в читалнята на Университетската библиотека на ЮЗУ „Неофит Рилски“ ще бъде представен 42-я документален сборник от поредицата „Из архивите на ДС”. \r\n***\r\nОт 11.30 часа в кабинет 108 на Община Благоевград председателят на Общински съвет – Благоевград Радослав Тасков организира  пресконференция по повод предстоящото редовно заседание на ОбС. \r\n***\r\nОт 11.00 часа в Експозиционен Център „Флора\" ще се състои дискусия на тема „Среща на бизнеса в Бургас и региона“. \r\n***\r\nОт 16.30 до 18.00 часа в централата на ПП ГЕРБ на ул. „Конт Андрованти“ 5 , общинският съветник Стефан Колев ще има приемен ден. \r\n***\r\nОт 10.00 часа в Юнашкия салон във Варна ще се проведе Специализирана трудова борса за кадри в туризма.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник  Веселин Ангелов ще се среща с граждани. \r\n*** \r\nОт 16.00 часа в изложбената зала на Държавен архив - Варна ще бъде открита документална изложба, посветена на 80-годишнината на Симеон Сакскобургготски.\r\n***\r\nОт 18.00 часа в храм „Св. Анастасий“ доц. Костадин Нушев от Богословски факултет на СУ „Св. Климент Охридски” ще изнесе лекция на тема „Християнското спасително дело“. \r\n*** \r\nОт 09.00 часа в Голяма зала на Общината ще се проведе сесия на ОбС . \r\n*** \r\nОт  11.00 часа в пресклуба на БТА проф. Петко  Петков ще представи книга за върховете „Свети Никола“ и Шипка“. \r\n***\r\nВ 12.30 часа в пресклуба на БТА ще се състои пресконференция във връзка с предстоящото откриване на първия кръг от републиканския шампионат по Ендуро.\r\n*** \r\nОт 19.00 часа в Клуб 7 ще се проведе представяне на романа \"Хавра\" на Захари Карабашлиев. \r\n*** \r\nОт 19.00 часа в МДТ „Константин Кисимов” ще бъде представена премиера на Фолклорно-театрален спектакъл „Женски свят – опък свят” на ПФА „Искра” и Театрален салон „Комедия”. \r\n***\r\nВ 10.00 часа в Регионалния пресклуб на БТА във Видин проф. Любомир Миков ще представи  своята книга\" Джамии и месджиди в България\".\r\n***\r\nВ Музея на хумора и сатирата в Габрово предстои откриването на две изложби - „Черни докосвания. Почит за графикатурата” - на професор Иван Газдов, и „Радикалните игри на Molleindustria“- Интерактивна изложба.\r\n*** \r\nОт 17.30 часа в пресцентъра на Спортна зала „Никола Петров“ ще се проведе представяне на книгата „Никога не се предавай: Историята на световния шампион по бокс Детелин Далаклиев“ с автор Георги Стоянов.\r\n***\r\nВ 9.00 часа в Младежки център – Добрич ще се проведе Работна среща на Национална мрежа на младежките центрове – Младежки център - Пловдив, Младежки център –Стара Загора, Младежки център – Враца и Младежки център – Добрич.\r\n***\r\nВ 10.00 часа в Детска градина № 12 ще се състои Куклен спектакъл „Нощна приказка“ на Държавен куклен театър „Дора Габе“.\r\n***\r\nВ 11.00 часа в Етнографска къща ще се проведе „Лазарчице – китчице“ – възстановка на обичай „Лазаруване“ .\r\n***\r\nВ 11.30 часа в Народно читалище „Йордан Йовков – 1870 г.“, Детски отдел на библиотеката, ще се проведе Великден – традиции и обичаи.\r\n***\r\nВ 18.00 часа в Огледална зала „Нели Божкова“ ще се проведе Великденски концерт на Трио „Христов“.\r\n***\r\nОт 19.00 часа в Камерна зала  ГЕРБ-Добрич подарява на жителите и гостите на града възможността безплатно да гледат новата постановка на Драматичен театър „Йордан Йовков“ – „Доктор“ по Бранислав Нушич. \r\n***\r\nОт 18.00 часа в залата на Общински драматичен театър ще бъдат връчени отличията „Златна монета”. \r\n***\r\nОт 9.30 часа в зала „Инфра“ Общинският съвет в Казанлък ще проведе редовно заседание.\r\n***\r\nОт 10.00 часа в парк-хотел „Кюстендил” ще бъдат представени възможностите за развитие на природния туризма в Осоговска планина. \r\n***\r\nОт 13.00 часа в Детска градина „Мечта” ще се проведе кръгла маса на тема „Интеркултурното образование в детската градина – форми и средства за работа -споделен опит”. \r\n***\r\nОт 14.00 часа в заседателната зала на Община Кюстендил ще се проведе заседание на Общински съвет - Кюстендил. \r\n***\r\nОт 9.00 часа в Здравната къща ще се проведе кръводарителска акция. \r\n***\r\nОбщинските съветници от ГЕРБ ще имат приемни за граждани от 17.00 часа в град Русе. В централния офис на партията, намиращ се на ул. „Чипровци\" 2, на въпроси на хората ще отговарят Илиян Илиев и Богдан Донев. В клуба на ул. „Доростол\" 1 жителите на общината ще могат да поставят своите проблеми пред Елка Симеонова и Светлозар Симеонов. Тихомир Георгиев и Бедрос Пехливанян ще са на разположение на хората за отговор на актуални проблеми в клуба в кв. „Чародейка“, комплекс „Чародейка“, ет. 2.  Д-р Ервин Чакърян и Владислав Атанасов ще бъдат в клуба на ул. „Отец Паисий\" 4, а Димитър Кънчев – в клуба на ул. „Илинден\" №7 в кв. „Дружба\" 3 (до комплекс „Олимпия“).   \r\n***\r\nОт 16.00 часа край Вазата в Парка на младежта за втора поредна година СНЦ Германо-българска помощ за животните, Общинският приют за бездомни животни и ученици от клуба за гражданско образование на Английската гимназия организират ФестиБау.\r\n***\r\nВ 10.30 часа в хотел „Форум“ – Пазарджик е планирана дискусията за областите от Южен централен район – Кърджали, Пазарджик, Пловдив, Смолян и Хасково, част от дискусиите на Министерството на регионалното развитие и благоустройството за новото статистическо райониране на страната на ниво регионални съвети за развитие.\r\n***\r\nОт 11.00 часа в хотел „Форум“ ще се проведе заседание на Регионалния съвет за развитие на Южен централен район. В заседанието ще участва заместник-министърът на регионалното развитие и благоустройството Деница Николова. \r\n***\r\nОт 14.30 часа пред Двореца на културата  ще се състои конкурс за писано великденско яйце. \r\n***\r\nВ 10.00 часа в зала 3 на Районния съд ще се проведе заседание по делото срещу Албенко М. и  Борислав Д., обвинени в причиняване на имотна вреда в особено големи размери. \r\n***\r\nВ 11.00 часа в зала „Пресклуб“ на Международния панаир ще се състои пресконференция по повод Специализираното международно изложение за текстилна техника и продукти „ТексТейлърЕкспо 2018“. \r\n***\r\nВ 11.30 часа в заседателната зала на Общината ще се състои тържествено посрещане на ръководството и момичетата от Волейболен клуб \"Марица\" (Пловдив), които преди дни триумфираха с четвъртата си поредна шампионска титла на България.\r\n***\r\nВ 13.00 часа в  клуба на ВМРО-Пловдив на бул.\"Марица\" № 51, общинските съветници от политическата сила ще дадат брифинг, на който ще се повдигнат важни въпроси около реализацията на проекта „Пловдив - Европейска столица на културата“.\r\n***\r\nВ 14.30 часа в зала 12 на Районния съд ще се проведе заседание по делото срещу Димитър К., обвинен за противозаконно присвояване на чужди движими вещи в големи размери.\r\n***\r\nВ 17.00 часа в Балабановата къща в Стария град на Пловдив ще бъде открита изложба „От съкровищницата на Стария Пловдив“ с творби на големия български художник Георги Божилов – Слона по повод 49 години от създаването на ОИ “Старинен Пловдив“.\r\n***\r\nВ Зала „Пресцентър“ на Международен панаир Пловдив ще бъде организирана пресконференция, във връзка с възобноваването на традицията на текстилните изложби в Пловдив и организирането на специализираното изложение „ТексТейлорЕкспо 2018“.\r\n*** \r\nОт  14.30 часа в Мултимедийната зала на Градска библиотека ще бъде пресъздаден обичаят „Лазаруване“.  \r\n*** \r\nОт  18.30 часа в салона на ПБНЧ „Еленка и Кирил Д. Аврамови 1856“  ще започне концерта „Филмова музика и музика от компютърни игри“. \r\n***\r\nОт 10.00 часа в Заседателната зала на Туристическия информационен център в с. Бръшлен, община Сливо поле ще се проведе редовно заседание на Съвместната българо-румънска земеделска работна група. Заседанието ще бъде водено от заместник областния управител на област Русе и председател на групата г-н Свилен Иванов.\r\n***\r\nОт 11.00 часа на ул. „Евридика“ ще се проведе официална церемония „Първа копка“ по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“.\r\n***\r\nОт 13.00 часа в Сесийна зала на Община Смолян ще се проведе заседание на Общинския съвет.  \r\n***\r\nВ 14.00 часа в Зала 1 на Община Стара Загора ще се проведе общински кръг на викторина по безопасност на движението „Да запазим децата на пътя“.\r\n***\r\nВ 14.30 часа в зала 203 на Община Стара Загора, кметът Живко Тодоров ще се срещне със състезателя на Спортен клуб „Сезан“-Стара Загора Севдалин Славов, който стана световен шампион по муай-тай  на Световното първенство в Тайланд.\r\n***\r\nВ 18.00 часа в Къща музей „Гео Милев“ ще се проведе поетичен рецитал „Под дъба на Гео Милев“, с участието на Бойко Ламбовски.\r\n***\r\nВ 18.00 часа в НЧ „Родина -1860 ще се проведе Пролетен концерт на Музикална школа при НЧ „Родина -1860“.\r\n***\r\nВ 19.00 часа в Драматичен театър ще бъде представена постановката „Сватбената рокля на Бети“ от Анна Петрова.\r\n***\r\nВ 19.00 часа в Оперен театър за първи път в България ще бъде представена Опера с кукли „Турандот“ - опера от Джакомо Пучини.\r\n***\r\nВ 19.00 часа в залата на ДКТ „Иван Димов“ актрисата Стоянка Мутафова ще представи биографичната книга „Добър вечер столетие мое“.\r\n***\r\nОт 9.00 часа в зала 363 в сградата на общината ще се проведе  редовно заседание на Общинския съвет.\r\n***\r\nОт 9.00 часа в залата на Младежки дом ще бъде открит Детският театрален фестивал „Коломбина“.\r\n***\r\nОт 14.00 часа в пресцентъра на БТА ще бъде дадена  пресконференция по повод 20-годишнината на школа по математика и информатика \"А и Б\". \r\n***\r\nОт 17.30 часа в Регионална библиотека ще гостува Тихомир Иванов и ще бъде  представена нигата му \"Камино: Пътят на завръщането“.", "date": "2018.03.29", "title": "Предстоящи събития в страната за 29 март (Агенция „Фокус“)"}
{"url": "http://www.focus-news.net/news/2018/03/29/2505435/pg-na-bsp-za-balgariya-poiska-ostavkata-na-vatreshniya-ministar-zaradi-neproverenite-patnitsi-na-letishte-sofiya.html", "text": "ПГ на „БСП за България“ поиска оставката на вътрешния министър Валентин Радев заради непроверените пътници на Летище „София“. Това каза народният предтавител от ПГ на „БСП за България“ Иван Иванов в декларация от името на група, предаде репортер на Агенция „Фокус“. „След пропуснатия полет от „Гранична полиция“ оставката на вътрешния министър може да върне доверието в институциите“, каза Иванов. Благодарение на липсата на адекватност от ваша страна сигурността на българската граница се превърна в проблем, който се задълбочава“, каза Иван Иванов на управляващите. По думите му пропуснатият полет от „Гранична полиция“ щеше да е прецедент, ако не беше разкритата схема за трафик на мигранти. Според него МВР сътворява невероятен скандал, който поставя под въпрос не само сигурността на страната, но и на цяла Европа. \r\nСлед декларацията депутатите от ПГ на „БСП за България“ скандираха „Оствака“ от банките си. \r\nДеница КИТАНОВА", "date": "2018.03.29", "title": "ПГ на „БСП за България“ поиска оставката на вътрешния министър заради непроверените пътници на Летище „София“"}
{"url": "http://www.focus-news.net/news/2018/03/29/2505492/kaloyan-pargov-bsp-sofiya-74-godini-sled-bombardirovkite-nad-sofiya-e-vazhno-da-si-pripomnim-che-politicheskiyat-egoizam-rano-ili-kasno-se-nakazva.html", "text": "74 години след бомбардировките над София е важно да си припомним, че политическият егоизъм рано или късно се наказва. Това каза лидерът на ГС на БСП-София Калоян Паргов по време на пресконференция, свързана с отбелязването на паметта на жертвите, загинали от англо-американските бомбардировки над София, предаде репортер на Агенция „Фокус“. „Може би се чудите защо един представител на социалистическата партия, какъвто съм аз, съм застанал тук. Воден съм само от едно – историческата памет и истина. Стана модерно да ги забравяме, да ги пренебрегваме, да не напомняме на обществото за отминали събития. В чисто политически и дипломатически план споменът и прочитът на едни такива събития могат да имат и модерно звучене“, заяви Паргов. По думите му над 4000 души са убити от софиянци, а сградният фонд е бил сринат. „Отбелязваме този ден, за да си припомним, че всяко правителство следва да се ръководи от националния интерес, а не сляпо да обслужва силния на деня. В исторически план силните на деня са били много. Темата за нацизма и фашизма също е повод за политически боричкания и скандали. Фашизмът е отрочето на националсоциализма. Въпреки че не се чува гласът на народа, България обявява война на Великобритания, САЩ и Съветския съюз“, допълни той и добави, че резултатът са хиляди невинни човешки жертви и материалната разруха. „Следващият акт на възмездие е да почитаме и да помним. Днес 74 години по-късно е важно да си припомним, че политическият егоизъм рано или късно се наказва. За съжаление, основният извод го плаща винаги народът“, каза още Калоян Паргов. \r\nЛюба АЛЕКСИЕВА", "date": "2018.03.29", "title": "Калоян Паргов, БСП-София: 74 години след бомбардировките над София е важно да си припомним, че политическият егоизъм рано или късно се наказва"}
{"url": "http://www.focus-news.net/news/2018/03/29/2505273/pravda-ru-belgiyskiyat-premier-zabranil-izgonvaneto-na-ruski-diplomati-pri-evropeyskiya-sayuz.html", "text": "Белгия няма да гони дипломати, акредитирани при Европейския съюз, пише руският ежедневник “Правда.ру“.\r\nБелгийският премиер Шарл Мишел е блокирал подобно предложение, разгледано на Европейския съвет на 22 и 23 март в Брюксел. Той е пояснил че изгонването би било равносилно на фактическо „нулиране на дипломатическия корпус“\r\n„Необходимо е да се поддържа диалог с Русия, както прави самата Великобритания, която не е отзовала посланика си в Москва“ се аргументирал Мишел .  \r\nИзвестната руска поговорка „да дружиш против някого“ се реализира в отношенията между Брюксел  и Лондон. Премиерът на Великобритания търси съюзници с оглед предстоящото напускане на Европейския съюз, пише вестника. Юлиян Марков", "date": "2018.03.29", "title": "„Правда. Ру“:  Белгийският премиер забранил изгонването на руски дипломати при Европейския съюз"}
{"url": "http://www.focus-news.net/news/2018/03/29/2505272/afp-severna-i-yuzhna-koreya-shte-provedat-razgovori-v-demilitariziranata-zona-mezhdu-dvete-strani.html", "text": "Делегации на Северна и Южна Корея ще се срещнат в четвъртък в демилитаризираната зона, разположена на границата между двете страни, предава  AFP.\r\nНа срещата двете делегации  ще уточняват детайлите около предвидената за следващия месец среща между севернокорейския лидер Ким Чен-ун и южнокорейския президент Мун Дже-ин.\r\nПо същото време в Сеул ще се състои среща между китайския топ-дипломат Ян Джейши и южнокорейския президент, на която китайският представител ще осведоми президента за проведената в неделя безпрецедентна среща между лидерите на Китай и Северна Корея. Юлиян Марков", "date": "2018.03.29", "title": "AFP: Северна и Южна Корея ще проведат разговори в демилитаризираната зона между двете страни"}
{"url": "http://www.focus-news.net/news/2018/03/29/2505550/kiril-ukev-oblastna-direktsiya-zemedelie-blagoevgrad-nyamame-signali-za-bedstvashti-i-bezstopanstveni-kone-v-oblastta.html", "text": "Нямаме сигнали за бедстващи коне в Област Благоевград, както при казуса в Осоговска планина. Това каза за Радио „Фокус“ – Пирин Кирил Укев, директор на Областна дирекция „Земеделие“ – Благоевград. Той обясни, че няма и регистрирани данни, подадени към дирекцията, за безстопанствени животни в региона. \r\nУкев отбеляза, че има Закон за опазване на селскостопанското имущество, в който е упоменато, че контролът по отношение на безстопанствените животни е в правомощията на кметовете на общините. „Ръководствата на общините са тези, които трябва да вземат мерки срещу такива нарушители. За момента така е регламентирано законодателството – правомощията за санкции и така нататък са в юрисдикцията на кметовете“, добави Укев. Той подчерта, че регулярно, преди селскостопанските кампании, Областна дирекция „Земеделие“ – Благоевград и ръководствата на общините провеждат съвместно информационни кампании сред населението, за да разяснят какви са изискванията при отглеждането на коне. \r\n„Мисля, че не е в полза, нито на животновъдите, да пускат животните си безстопанствено, нито на хората, които стават потърпевши и имуществото им бива повредено“, каза още Укев. Той заяви, случилото се в Осоговска планина е неприемливо. „Дано да не се случват подобни неща и в други региони на страната“, коментира Укев.\r\nЛивия НИНОВА", "date": "2018.03.29", "title": "Кирил Укев, Областна дирекция „Земеделие“ – Благоевград: Нямаме сигнали за бедстващи и безстопанствени коне в областта"}
{"url": "http://www.focus-news.net/news/2018/03/29/2505276/vzglyad-polsha-kupuva-amerikanski-raketi-na-silno-zanizheni-tseni.html", "text": "Полша сключва сделка за закупуване на американски противоракетни системи „Пейтриът“ за 4.75 милиарда долара. Това е най-скъпата покупка на оръжие в историята на Полша, Въпреки високата цена се оказва, че Варшава е успяла да си издейства голямо намаление. През ноември Вашингтон обявява, че ще продаде ракетните системи за 10.5 милиарда долара, но сега крайната цена е повече от два пъти по-ниска, като Полша получава възможност да произведе някои от компонентите в собствените си военни заводи, което ще донесе допълнителна изгода на страната, пише руският вестник \"Взгляд\".\r\nВестникът си задава въпроса защо Варшава е получила такова намаление на цената и предполага, че е заради стратегическото положение на страната, а закупените ракети ще станат част от създадената от САЩ система за европейска противоракетна отбрана. Полските власти обещават да поставят ракетите на северната граница недалече от Калининградска област. Юлиян Марков", "date": "2018.03.29", "title": "Взгляд: Полша купува американски ракети на силно занижени цени"}
{"url": "http://www.focus-news.net/news/2018/03/29/2505277/balgarskata-reaktsiya-po-sluchaya-skripal-obzor.html", "text": "Водеща тема в кулоарите на парламента в сряда беше отзоваването на руски дипломати от редица европейски държави заради покушението срещу бившия агент Сергей Скрипал. След като във вторник премиерът Бойко Борисов извика в България посланика ни в Русия Бойко Коцев за консултации с правителството,  в сряда в Народното събрание от ГЕРБ подчертаха, че министър-председателят полага усилия да се изяснят всички факти по случая „Скрипал“. Председателят на ПГ на ГЕРБ Цветан Цветанов уточни, че решение по случая ще бъде взето след изясняване на фактите. Според вицепремиера Валери Симеонов България има достойна и балансирана позиция по случая „Скрипал“. На въпрос действа ли страната ни под натиск в този международен скандал вицепремиерът коментира: „Не, къде видяхте натиск“. ПГ на „Обединени патриоти“ настоя за коалиционен съвет с ГЕРБ, за да се изрази мнение по случая. Председателят на групата Волен Сидеров посочи: „Говорили сме с премиера Бойко Борисов да направим такъв съвет, но трябваше да мине срещата във Варна. Надявам се до края на седмицата това да се случи“. Според него случаят „Скрипал“ е създаден, за да дискредитира президента Владимир Путин за изборите, но това не се е случило. Според Волен Сидеров премиерът Бойко Борисов води правилна и балансирана политика по случая. ПГ на БСП от друга страна поиска министър-председателят да обясни в парламента  защо е извикал на консултации българския посланик в Москва. Секретарят на групата Кристиан Вигенин изрази притеснение, че позицията на правителството е непоследователна с разнопосочни изявления и действия. В същото време от ПГ на „Воля“ изразиха подкрепата си спрямо политиката на правителството по случая „Скрипал“. Лидерът на партията Веселин Марешки заяви: „Позицията да не предприемаме ход без да има доказателства е абсолютно правилна. Ако има доказателства за руско участие в това покушение- трябва да бъдат изтеглени всички наши дипломати в Русия“.\r\nПо-късно руският посланик в България Анатолий Макаров коментира, че българската реакция по случая е разбираема и правилна, а националните интереси не трябва да бъдат забравяни заради солидарността. Макаров подчерта, че Русия винаги е била и ще бъде надежден партньор на България и Европейския съюз.\r\nОт Претория, където откри министерската среща между ЕС и Южноафриканската общност за развитие, вицепремиерът и министър на външните работи Екатерина Захариева също коментира казуса, като отбеляза, че в решението на премиера няма нищо необичайно. „Премиерът се чу с посланик Коцев и посланик Коцев беше извикан в България да обясни на българското правителство ситуацията в Русия по казуса „Скрипал“. Както знаете, 19 членки на ЕС експулсираха дипломати от Русия, България не е сред тях, но доста други, включително и България, извикаха посланиците си. Но това е нормална дипломатическа практика и няма нищо необичайно в нея“, заяви министър Захариева.\r\nПо темата се изказа и държавният глава Румен Радев. Той посочи, че решението за извикване за консултации на българския посланик в Москва е в правомощията на правителството и то трябва да мотивира своите действия. По думти му това е стъпка, която не е била съгласувана с него. „Солидарността е важен принцип, но тя не трябва да бъде сляпа. В такива сериозни случаи са необходими неоспорими доказателства“, подчерта още Румен Радев. Помолен да коментира българската позиция по случая „Скрипал“, която според коалиционните партньори в управлението е балансирана, президентът отбеляза, че също смята така", "date": "2018.03.29", "title": "Българската реакция по случая \"Скрипал\" (ОБЗОР)"}
{"url": "http://www.focus-news.net/news/2018/03/29/2505727/tass-amerikanskite-diplomati-tryabva-da-napusnat-rusiya-do-5-april.html", "text": "Русия обяви за „персона нон грата“ 58 сътрудници на посолството на САЩ в Москва и двама работници в генералното консулство на САЩ в Екатеринбург и те трябва да напусната страната най-късно до 5 април. Това заявиха в четвъртък от руското Министерство на външните работи след призоваването в дипломатическото ведомство на американския посланик в Русия Джон Хантсман, предава ТАСС.\r\n„На 29 март в Министерството на външните работи на Русия бе призован посланикът на САЩ в Русия Джон Хантсман, на когото заместник-министърът на външните работи протестна нота по повод възмутителните и необосновани искания на американските власти за това, 60 руски дипломатически служители да напуснат територията на САЩ и за закриването на руското Генерално консулство в Сиатъл, както и във връзка с намеренията на американските власти да завладеят неговите помещения, което бе предшествано от силовото завладяване от тях през 2016-2017 година на пет други обекта в САЩ, които са руска държавна собственост“, се казва в съобщението от министерството.\r\n„Изхождайки от принципа на взаимността, като ответна мярка, 58 сътрудници на посолството на САЩ в Москва и двама работници от Генералното консулство на САЩ в Екатеринбург са обявени за persona non grata за дейност, несъвместима с дипломатическия им статут“, информираха от министерството. „Те са длъжни да напуснат територията на Руската Федерация до 5 април 2018 година“.\r\nОсвен това е оттеглено съгласието за откриване и функциониране на Генералното консулство на САЩ в Санкт Петербург. „Американските представители са длъжни да освободят напълно по-рано предоставената им за разполагане на това учреждение административна сграда не по-късно от 31 март“, подчертаха от руското дипломатическо ведомство.\r\nПревод и редакция:", "date": "2018.03.29", "title": "ТАСС: Американските дипломати трябва да напуснат Русия до 5 април"}
{"url": "http://www.focus-news.net/news/2018/03/29/2505278/dopalnitelni-40-lv-za-velikden-shte-poluchat-pensionerite-s-pensii-do-321-lv-obzor.html", "text": "Допълнителни 40 лв. за Великден ще получат пенсионерите с пенсии до 321 лв. Това стана ясно по време на редовното правителствено заседание. По предложение на министъра на финансите Владислав Горанов Министерският съвет одобри допълнителен трансфер в размер на 49,1 млн. лв. по Бюджета на държавното обществено осигуряване, с който ще се осигури изплащането на еднократни допълнителни суми към априлските пенсии на приблизително 1 227 000 български пенсионери. \r\nМинистърът на труда и социалната политика Бисер Петков уточни, че това са 56.5% от пенсионерите в България. „НОИ има готовност да изпълни решението на Министерски съвет с пенсиите за април, изплащането на които ще започне на 4 април. По този начин се продължава възприетата практика за Коледа и Великден да бъдат подпомагани пенсионерите, чиито пенсии са под прага на линията за бедност”, каза още той. \r\nМинистър-председателят Бойко Борисов обясни, че това са вторите допълнителни почти 50 млн. лв., които се отпускат за пенсионерите през последните 3-4 месеца, и заедно с тези за Коледа стават общо около 100 млн. лв. „Това не са малко пари“, коментира премиерът.\r\nЦветилена СИМЕОНОВА", "date": "2018.03.29", "title": "Допълнителни 40 лв. за Великден ще получат пенсионерите с пенсии до 321 лв. (ОБЗОР)"}
{"url": "http://www.focus-news.net/news/2018/03/29/2505311/v-sayuza-na-yuristite-v-balgariya-shte-se-provede-diskusionen-forum-posveten-na-zakona-za-chastnata-ohranitelna-deynost.html", "text": "В Съюза на юристите в България ще се проведе дискусионен форум, посветен на Закона за частната охранителна дейност. Това съобщиха от пресцентъра на ПП АБВ. Той ще се състои от 11.00 часа днес в заседателната зала на Съюза на юристите на ул. „Пиротска“ №7, ет.2. Форумът с работно заглавие: „Бизнес, хаос или сигурност – какво точно е новият Закон за частната охранителна дейност?“. Събитието се провежда в подкрепа на искането на Президента на Рeпублика България и на Главния прокурор към Конституционния съд за установяване на противоконституционност на разпоредби от новия ЗЧОД. \r\nЗа участие са поканени народни представители, експерти, представители на браншови и неправителствени организации и други институции, които имат участие в изготвяне на нормативна уредба и пряко отношение към проблематиката на частната охранителна дейност.", "date": "2018.03.29", "title": "В Съюза на юристите в България ще се проведе дискусионен форум, посветен на Закона за частната охранителна дейност"}
{"url": "http://www.focus-news.net/news/2018/03/29/2505280/huffington-post-maykata-na-sergey-skripal-ne-znae-za-otravyaneto-mu-vse-oshte.html", "text": "Най-важната ни задача е предпазим  баба ни, за да не разбере сина и внучката и са в критично състояние казва племенницата на Сергей Скрипал Виктория, цитирана от британския вестник Huffington Post.\r\n„Имаме един процент надежда, Дават им много малък шанс за оцеляване, но те ще останат инвалиди през целия си живот“, казва Виктория пред BBC, цитирана от вестника.\r\nСпоред най-добрите приятели на Сергей и дъщеря му те са толкова зле, че по-добре да бъдат оставени да умрат.\r\n„На нас ни е казано, че ако оцелеят, те ще бъдат ментално силно увредени и не мисля, че те биха искали това. Мисля, че смъртта им би била милостива“, заявява Рос Касиди, приятел на семейството пред телевизионния канал Sky News. Юлиян Марков", "date": "2018.03.29", "title": "Huffington Post: Майката на Сергей Скрипал не знае за отравянето му все още"}
{"url": "http://www.focus-news.net/news/2018/03/29/2505282/yazovirite-shte-se-kvalifitsirat-po-golemina-i-opasnost-predlozheniyata-za-promeni-v-zakona-za-vodite-vlizat-v-parlamenta-sled-velikden-obzor.html", "text": "Язовирите ще бъдат класифицирани по големина и опасност.  Това ще стане с промени в Закона за водите, които ще бъдат внесени в парламента след Великден. Това съобщи на брифинг в Министерски съвет вицепремиерът Валери Симеонов, който представи резултатите от дейността на работната група за безопасна експлоатация на язовирите и съоръженията към тях. Групата беше сформирана на 22.02.2018 г. и включва представители на министерствата на финансите, на околната среда и водите, на енергетиката, на икономиката, на регионалното развитие и благоустройството, на земеделието, храните и горите и на Държавна агенция за метрологичен и технически надзор (ДАМТН). Валери Симеонов поясни, че ДАМТН са извършили пълно обследване на всички язовири у нас и сега държавата разполага с пълната информация и яснота относно броят (около 6000) и собствеността им. Симеонов уточни, че в продължение на 28 години тази информация е била неизвестна.  Цялата собственост на язовирите и прилежащата територия ще се прехвърлят към съответните ведомства. На първо място е НЕК с 30-те най-големи язовира, които осигуряват ел. енергията, доставяна от водноелектрическите централи. Около 200 са язовирите на „Напоителни системи“, които осигуряват напояването за земеделски площи. На трето място са ВиК дружествата, които се разпореждат около 10 язовира, които обезпечават огромния процент от необходимата за питейни нужди вода. Освен тези три собствености на лице са и общински язовири, които са около 4 500 и няколко стотин частни язовири. В промените, които ще бъдат внесени, освен квалифицирането на язовирите и уреждането на собствеността им, са заложени и текстове, свързани със стопанисването на самите диги и прилежащата територия. В преходните и заключителни разпоредби е определен тримесечен срок за вземане на решение от общинските съвети кои язовири да запазят за стопанисване и кои да прехвърлят на държавата. Създава се Държавно предприятие, което да поеме собствеността на язовирите, които се прехвърлят от общините. По този начин ще се окрупни собствеността на общините и на останалите оператори, които не могат да се справят с поддръжката им към момента. Принципът, че собственикът носи отговорност се запазва. Създава се и специализирано търговско предприятие, което да се ангажира с ремонта и поддръжката на тези язовири. Търговското дружество ще е към Министерство на икономиката, като целта му е то да поеме буферния период до прехвърлянето на собствеността. Ще се облекчи и режимът за извеждане на язовирите от експлоатация. ДАМТН ще разполага и с по-сериозни принудителни административни мерки по отношение на собствениците.\r\n„До настоящия момент поради липсата на ясно определение на понятието на „язовир“ – язовирите в България са били стопанисвани практически безплатно от всички, които са имали това желание. На това поставяме край със съответното определяне на собствеността, на самата водна площ и на земята под язовира“, заяви вицепремиерът Валери Симеонов. От своя страна министърът на енергетиката Теменужка Петкова заяви, че направеното, е крачка напред в решаването на тези въпроси. Петков уточни, че НЕК е стопанисвала едни от най-големите, комплексни и значими язовири. „До този момент не бе изяснен статута на тези язовири – въз основа на какъв акт те се предоставят на НЕК. В резултат НЕК е била задължена да извършва разходи по стопанисването им, но без да ги управлява“, коментира тя. Министър Петкова добави, че с промените, които се правят, се дава яснота по отношение на това, че всички тези язовири, които се намират в приложение номер 1 в Закона за водите, ще бъдат стопанисвани и управлявани по ред и начин определен от съответните министри, в чиито ресори са съответните язовири.", "date": "2018.03.29", "title": "Язовирите ще се квалифицират по големина и опасност, предложенията за промени в Закона за водите влизат в парламента след Великден (ОБЗОР)"}
{"url": "http://www.focus-news.net/news/2018/03/29/2505283/deputatat-ot-gerb-dimitar-gamishev-podade-ostavka-zaradi-proverka-na-nap-obzor.html", "text": "Народният представител от ПГ на ГЕРБ Димитър Гамишев подаде оставка. Спрямо него е започнала проверка от НАП заради фирма, която е продал преди да стане общински координатор на ГЕРБ в Гоце Делчев. Първи темата повдигнаха от Областния съвет на БСП в Благоевград на 26 март, когато в декларация изразиха притеснения заради информацията, че Гамишев е злоупотребявал с данъци. Според левицата купувачът на фирмата на депутата от ГЕРБ е управител на още 93 фирми и собственик на 53 дружества. В пленарна зала Николай Бошкилов от БСП заяви, че Димитър Гамишев олицетворява лицемерната политика на ГЕРБ. Той подчерта, че фирмата на Гамишев фигурира в списъка на големите длъжници на НАП със задължения в размер на близо 200 хил. лева. В отговор Спас Гърневски от ГЕРБ изтъкна, че при най-малко съмнение в народни представители те сами депозират оставката си и не се крият зад имунитети. Според председателя на ПГ на ГЕРБ Цветанов Цветанов е абсолютно несъстоятелно точно БСП да говорят за морал. Той даде пример със съдебния процес за купуване на гласове, който се води срещу депутат от БСП. Димитър Гамишев заяви, че сам е взел решението да подаде оставка, за да не се злоупотребява с ГЕРБ. Той уточни, че фирмата му не е имала задължения в момента на прехвърлянето й на купувача. На този етап Димитър Гамишев остава лидер на общинската организация на ГЕРБ в Гоце Делчев. Цветан Цветанов поясни, че се провеждат отчетно-изборни събрания, след които Гамишев няма да бъде преизбран. Двамата са разговаряли, а оставката вече е внесена в парламента.\r\nБиляна ИВАНОВА", "date": "2018.03.29", "title": "Депутатът от ГЕРБ Димитър Гамишев подаде оставка заради проверка на НАП (ОБЗОР)"}
{"url": "http://www.focus-news.net/news/2018/03/29/2505281/the-times-ekvadorskoto-posolstvo-sprya-interneta-na-dzhulian-asandzh.html", "text": "Еквадорското посолство  спря интернета на Джулиан Асандж, пише британският ежедневник The Times.\r\nВсеки съвременен родител знае как да спечели вниманието на непослушно дете – като му спре интернета. Това и направи еквадорското посолство в Лондон за своя все по-нежелан гост. Асандж вече шеста година се укрива в чуждестранната мисия, след като съдът отказа да отмени заповедта му за арест, въпреки, че иска по който беше задържан за изнасилване на шведска гражданка отпадна поради давност.\r\nАлан Дънкан, министър за Европа и Америка, заяви миналия вторник, че е  „време е този малък червей да излезе от посолството и да се предаде на британските власти“.\r\nАсандж му отговаря „По-добре „червей“ – здравословно същество, което обогатява почвата, отколкото змия“\r\nСпоред негови приятели освен интернета са му забранени и посетителите.\r\nЕквадорското правителство заявява, че са „спрели системите, които позволяват на Асандж да комуникира“, като според властите в южноамериканската страна „мярката ще се прилага докато Асандж не спази обещанието си да не изпраща съобщения, които влияят върху отношенията с други държави“ . Юлиян Марков", "date": "2018.03.29", "title": "The Times: Еквадорското посолство  спря интернета на Джулиан Асандж"}
{"url": "http://www.focus-news.net/news/2018/03/29/2505275/nezavisimaya-gazeta-v-rusiya-se-provezhdat-traurni-protesti-s-politicheski-iskaniya.html", "text": "В десетки градове на Русия се провеждат траурни митинги в памет на жертвите от пожара в търговския център в Кемерово, но на много от тях се издигат и политически искания към властта  пише руският вестник “Независимая газета“.\r\nНа импровизирани мемориали в градовете руснаците носят цветя, свещи и детски играчки. В столицата Москва хората се събраха на две места – на Манежния площад, където предложили властите и на Пушкинския площад, където се събира опозицията\r\nНа Пушкински площад освен траурните лозунги се прибавят и политически, звучат призиви за оставка на руския президент Владимир Путин и губернатора на Кемеровска област Аман Тулеев. На площада са забелязани опозиционни фигури като Алексей Навални, Григорий Явлинскии други опозиционни политици и активисти.\r\nСпоред наблюдатели „разсеяността“ на властите е временна. Ръководството на Кемеровска област вече втори ден говори за външни сили, стоящи зад протеста, продължил повече от 11 часа. В Кремъл също нямат намерение да спрат този вид коментари, като говорителят на президента Дмитрий Песков отказва да дава оценка на изказванията на ръководителите на Кемеровска област.\r\nПо мнението на политолога Абас Галямов „има риск в отговор властите да включат традиционните механизми на „антимайданно реагиране“ включващо обвинения към ЦРУ и други подобни. \r\nСпоред експерти е възможно тези протести да предизвикат затягане на закона за митингите, така че хората да не могат да се събират като в Кемерово. Юлиян Марков", "date": "2018.03.29", "title": "„Независимая газета“: В Русия се провеждат траурни протести с политически искания"}
{"url": "http://www.focus-news.net/news/2018/03/29/2505284/afp-veroyatno-ima-mnogo-zaginali-pri-opit-za-byagstvo-ot-zatvor-vav-venetsuela.html", "text": "Десетки затворници се предполага, че са загинали при опит за бягство от център за задържане. в град Валенсия във Венецуела, предава AFP.\r\nНяма официално съобщение на властите, но от източник н агенцията става ясно, че затворът не е допуснал бягството.\r\nСпоред организацията „Прозорец към свободата“ десетки задържани са загинали „някои са изгорели, а други са се задушили“ след като са подпалили матраците и са откраднали оръжие от пазач.\r\nБлизки на задържаните са се опитали да влезнат в щаб-квартирата на полицията във Валенсия. След като един офицер е пострадал тълпата е била разпръсната със сълзотворен газ. Юлиян Марков", "date": "2018.03.29", "title": "AFP: Вероятно има много загинали при опит за бягство от затвор във Венецуела"}
{"url": "http://www.focus-news.net/news/2018/03/29/2505287/pregled-na-osnovnite-temi-v-ruskiya-pechat-agentsiya-fokus.html", "text": "Белгия няма да гони дипломати, акредитирани при Европейския съюз, пише руският ежедневник “Правда.ру“.\r\nБелгийският премиер Шарл Мишел е блокирал подобно предложение, разгледано на Европейския съвет на 22 и 23 март в Брюксел. Той е пояснил че изгонването би било равносилно на фактическо „нулиране на дипломатическия корпус“\r\n„Необходимо е да се поддържа диалог с Русия, както прави самата Великобритания, която не е отзовала посланика си в Москва“ се аргументирал Мишел .  \r\nИзвестната руска поговорка „да дружиш против някого“ се реализира в отношенията между Брюксел  и Лондон. Премиерът на Великобритания търси съюзници с оглед предстоящото напускане на Европейския съюз, пише вестника.\r\n***В десетки градове на Русия се провеждат траурни митинги в памет на жертвите от пожара в търговския център в Кемерово, но на много от тях се издигат и политически искания към властта  пише руският вестник “Независимая газета“.\r\nНа импровизирани мемориали в градовете руснаците носят цветя, свещи и детски играчки. В столицата Москва хората се събраха на две места – на Манежния площад, където предложили властите и на Пушкинския площад, където се събира опозицията\r\nНа Пушкински площад освен траурните лозунги се прибавят и политически, звучат призиви за оставка на руския президент Владимир Путин и губернатора на Кемеровска област Аман Тулеев. На площада са забелязани опозиционни фигури като Алексей Навални, Григорий Явлинскии други опозиционни политици и активисти.\r\nСпоред наблюдатели „разсеяността“ на властите е временна. Ръководството на Кемеровска област вече втори ден говори за външни сили, стоящи зад протеста, продължил повече от 11 часа. В Кремъл също нямат намерение да спрат този вид коментари, като говорителят на президента Дмитрий Песков отказва да дава оценка на изказванията на ръководителите на Кемеровска област.\r\nПо мнението на политолога Абас Галямов „има риск в отговор властите да включат традиционните механизми на „антимайданно реагиране“ включващо обвинения към ЦРУ и други подобни. \r\nСпоред експерти е възможно тези протести да предизвикат затягане на закона за митингите, така че хората да не могат да се събират като в Кемерово.\r\n***Полша сключва сделка за закупуване на американски противоракетни системи „Пейтриът“ за 4.75 милиарда долара. Това е най-скъпата покупка на оръжие в историята на Полша, Въпреки високата цена се оказва, че Варшава е успяла да си издейства голямо намаление. През ноември Вашингтон обявява, че ще продаде ракетните системи за 10.5 милиарда долара, но сега крайната цена е повече от два пъти по-ниска, като Полша получава възможност да произведе някои от компонентите в собствените си военни заводи, което ще донесе допълнителна изгода на страната, пише руският вестник \"Взгляд\".\r\nВестникът си задава въпроса защо Варшава е получила такова намаление на цената и предполага, че е заради стратегическото положение на страната, а закупените ракети ще станат част от създадената от САЩ система за европейска противоракетна отбрана. Полските власти обещават да поставят ракетите на северната граница недалече от Калининградска област.\r\n***Балканската пролет тази година може да се окаже гореща не от сезона. Над Сърбия и нейните ръководители стремително са надвиснали сгъстяващи се облаци – среща на президента на Сърбия Александър Вучич с лидера на непризнатото (от Сърбия и Русия – бел.ред)Косово Хашим Тачи в Париж и последващата визита във Вашингтон, посветена на търсенето на компромис със Запада за Статута на Косово завършиха без победител, а на следващия ден след завръщането му в Белград косовските специални \tчасти арестуваха и грубо изгониха от територията на самопровъзгласената (според Сърбия и Русия – бел.ред.) република директора на канцеларията по въпросите на Косово и Метохия в правителството на Сърбия Марко Джурич, който пристигна (в Косово- бел.ред) за да се срещне с косовските сърби в населената предимно със сърби част на Косово (северната част- бел.ред).\r\nТова, което е характерно, че във Вашингтон президента на Сърбия бе приет на ниво помощник държавния секретар Уес Мичъл, който само повтори ултимативната позиция на Запада: пълно и безусловно признаване на Косово и одобрение на Белград за членството му във всички международни структури, включително ООН. Даже такава формалност като предписаната още през 2013 година в Брюкселското съглашение възможност за създаване съюз на сръбските общини в Северно Косово, игнорирано от Прищина, Вашингтон не счита за приоритет. След подобно развитие Александър Вучич би имал пълното право да излезе от Брюкселското споразумение, както го съветва външният министър (на Сърбия – бел.ред.) Ивица Дачич, но има един проблем – всички предвидено в него отстъпки от страна на Сърбия отдавна вече са направени.\r\nВ резултат на използването на сила срещу Марко Джурич на територията на Косово  там вече започна ескалация – албанците прехвърлиха няколко стотин служители на специалните части на административната граница със Сърбия, а сърбите вдигнаха барикади главно в Косовска Митровица. На фона на това властите в Косово продължават активно да обсъждат подхвърлената от известно време идея за „обмен“ на територии с Белград – Косовска Митровица срещу южния населен предимно с мюсюлмани сръбски район Санджак и Прешево. Никой от Сърбия не приема тази идея, а в това време се намират критици и от албанска стана – например председателя на парламента на Косово – бившия боец от Армията за освобождение на Косово (АОК) Кадри Весели, който заявява че не желае нищо да се отменя, но няма нищо против присъединяването на сръбските общини Прешево и Медведжа.\r\nНа фона на наглостта на косоварите, между другото, поддържана от Запада. Сърбия особено остро се  нуждае от помощ, без която евроориентирания елит на страната не може да издържи оказваният върху него натиск. В тази ситуация особено важен е гласа на Москва, благодарение на чиято позиция Косово и досега още не получило членство в ЮНЕСКО и други международни организации. За необходимостта за намеса на Русия говорят и членове на сръбското правителство: „Дойде момент, когато ние трябва да помолим Русия да се включи  активно  в процеса на решаване на въпроса с Косово, само чрез включването на Русия ние можем да обезпечим сигурността на сръбския народ и защитата на сръбските интереси в Косово“ - заявява министърът на иновациите и технологиите (на Сърбия- бел. Ред.) Ненад Попович. За  какво конкретно става дума: Москва не може да признава независимостта на Косово при никакви условия. Позицията на непризнаване на Косово стана доста повече от обикновена политическа солидарност с Белград. Сега това е собствената позиция на Русия, която е неизменна.\r\nНяколко години назад посланика на Русия в Сърбия Александър Конузин на една конференция казва станалата в последствие легендарна фраза „Има ли тук сърби?“ Става дума за мълчаливото присъствие на сърбите, които не възразяваха срещу заявлението на представителите на НАТО. И единственият глас, защитаващ Сърбия на това мероприятие се оказа именно гласът на руския посланик.\r\nПосле нееднократно сме слушали нещо подобно на „ не можем да бъдем  повече сърби от самите сърби“ и други подобни, оправдаващи нашето бездействие. В същото време, когато е било необходимо на Вашингтон, американците са ставали повече албанци от самите албанци и повече бошняци от самите бошняци. Пита се защо в критичен момент руснаците не могат да станат повече сърби от самите сърби. И този момент отдавна е дошъл. Москва е длъжна да поддържа Белград в условията на невероятен натиск от страна на Запада.\r\nПриблизително за това предупреждавах по-малко от месец назад, когато четох лекция в Белградския университет – днешното положение на Александър Вучич не е по-различно от положението на Виктор Янукович през ноември 2013 година. Наистина с една разлика – абсолютното мнозинство от гражданите на Сърбия отпреди са настроени положително към Русия. В същото време Украйна от 2013 година, справедливостта изисква да признаем, също не беше антируска.\r\nДруга работа е че Белград за разлика от Киев няма своята Галиция – територия на отложената мъст на Москва. В своята европейска политика Вучич е дошъл до неизбежната граница – официалното признаване на Косово за сметка на членство в Евросъюза. Той лично също признава това. Премине ли тази граница в така поставената ситуация – подписва присъдата си в очите на абсолютното болшинство сърби. Който и да е политик на негово място, дори да е малко сърбин, никога не би я преминал. Но Западът е неумолим и не е свикнал да чака – значи чака провокация по киевския сценарий. Скорошното убийство на Оливер Иванович, ареста и изгонването от Косовска Митровица на министъра Марко Джурич е начало на операцията по принуждаването на Вучич да подпише всички необходими документи. После може да последват безредици в мюсюлманските провинции, граничещи с Косово с искане за автономия. И ето на хоризонта се задава опасността от нова война на Балканите.\r\nКак да помогнем на Сърбия, как да запазим последния съюзник на Русия в Европа. Преди всичко е необходимо да върнем Балканите във външната политика на Москва, да се разработи стратегия за активно присъствие и взаимодействие със страните в района. Да се обезпечи работата на руските неправителствени организации, експерти и политици в Сърбия. Да се направи Белград площадка за възстановяването на руско-европейските контакти. Да се върнем към реализацията на заветната цел – балкански газопровод, свързващ Сърбия директно с Русия.\r\nНо най-главното е да представим образ на бъдещето на сърбите в съюз с Москва, защото към този момент, както и в Украйна през 2013 година, бъдещето на тази страна е свързан изключително и безвъзвратно с членство в Европейския съюз. И това е главния проблем и главния стратегически враг на руското присъствие, който се появява не без снизхождението на определени представители на Русия, заявяващи че Москва не вижда никакви проблеми в евроинтеграцията на Сърбия. Такъв подход, доскоро битуващ в известна степен, разврати сръбския елит, привикнал да вярва толкова искрено. И сега, когато в Белград свободно се организират „гей-паради“, оглавявани от отделни членове на правителството, обръщането на този маховик на обратно не никак просто. Но ние нямаме други варианти.\r\nПризнаването на Косово в какъвто и да е вариант ще означава рязко отслабване на влиянието на Москва на Балканите. А раздяла на Сърбия с Русия ще бъде най-мощния удар по нашите позиции в Европа, който е открито предвиден в „Балканската концепция – 2025“, обнародвана в края на миналата година от Европейския съюз. Тук идва въпроса чия стратегия ще изпълняваме – предложената от Брюксел или предчувстваната от Москва?\r\n***", "date": "2018.03.29", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/29/2505285/tass-naznachavat-amerikanka-za-zamestnik-generalen-sekretar-na-oon-po-politicheskite-vaprosi.html", "text": "Генералният секретар на ООН Антонио Гутериш е назначил Розмари Ди Карло, от САЩ, за заместник генерален секретар на ООН по политическите въпроси, предава TACC.\r\nДи Карло е заемала поста президент на Националния комитет за американска външна политика. Тя е заемала поста заместник на постоянния представител на САЩ в ООН, а също и заместник помощник държавен секретар по въпросите на Европа и Евразия, в апарата на Съвета за национална сигурност на САЩ, където отговаряла за политиката по отношение на ООН. Работила е в американските посолства в Русия и Норвегия. Завършила е университета Браун и е специализирала съвременна литература и славянски езици, владее френски и руски език. Юлиян Марков", "date": "2018.03.29", "title": "ТАСС: Назначават американка за заместник генерален секретар на ООН по политическите въпроси"}
{"url": "http://www.focus-news.net/news/2018/03/29/2505289/sobstvenikat-na-bedstvashtite-kone-v-osogovska-planina-dade-obyasneniya-v-politsiyata-veterinarni-inspektori-proveryavat-zhivotnovadnite-mu-obekti-obzor.html", "text": "Собственикът на бедстващите коне в Осоговска планина Петър Пищалов беше призован в полицията в Кюстендил, където даде обяснения във връзка с образуваното досъдебно производство за причиняване на смърт и трайни увреждания на гръбначни животни. 26 е броят на конете, които са открити и се намират в местността „Бек бунар” в Осоговска планина. При тях от два дни е техният собственик, който беше призован в полицията в Кюстендил, за да даде обяснения по започналото разследване. По думите му не той, а друго лице е виновно за това, че животните са изпаднали в тежко и безпомощно състояние, а някои от тях дори са починали. Конете са били изместени от тяхното местообитание и са оставени на място, където няма храна. Според Петър Пищалов е имало хора, които от месец са знаели къде са конете, а определено лице ги е преместило, без да информира властите или него самия за това, без да занесе на животните храна. Според собственика на конете той не е имал законово право да ги отглежда в Осоговска планина, но е имал морално право, защото в този район условията за живот на конете са много добри. Според Петър Пищалов причината, за да не подаде сигнал до институциите, че конете са изчезнали в планината е бил фактът, че те са били там без разрешение и е трябвало да понесе санкции от контролните органи. Междувременно днес за пореден път до конете е транспортирана храна. Оставени са сено, овес и царевица, а в същото време в близост до планински заслон са оставени и чували с храна на склад. Собственикът е категоричен, че в близките дни ще предприеме действия по сваляне на конете в по-ниските части на планината, а за целта вече е получил и подкрепа от страна на други животновъди. \r\nВъв връзка с подаден сигнал за коне, бедстващи в Осоговската планина, по заповед на д-р Дамян Илиев, изпълнителен директор на БАБХ, комисия от експерти от Централното управление на агенцията извършва щателна документална и физическа проверка на обстоятелствата, довели до свободното придвижване на животните до местността „Бек бунар” под връх Руен. Установено е, че конете се намират на открито, при неблагоприятни атмосферни условия и в тежко физическо състояние, довело до смъртта на някои от тях. Чрез сканиране на индивидуалната маркировка са установени собствениците на еднокопитните. Комисията проверява състоянието на животновъдните обекти, от които произхождат конете, тяхното съответствие с нормативните изисквания и степента на официален контрол, който е упражняван в тези обекти от Областната дирекция по безопасност на храните – Кюстендил.", "date": "2018.03.29", "title": "Собственикът на бедстващите коне в Осоговска планина даде обяснения в полицията, ветеринарни инспектори проверяват животновъдните му обекти (ОБЗОР)"}
{"url": "http://www.focus-news.net/news/2018/03/29/2505290/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Косово Хашим Тачи и премиерът на страната Рамуш Харадинай се срещнахa два дни след ареста в Митровица  и експулсирането на сръбския министър Марко Джурич в Сърбия.\r\nСъгласно изявлението направено от президентската пресслужба  двамата държавни ръководители са обсъдили скорошното политическо развитие в северната част на страната . „Заплашителният тон на Сърбия срещу Косово не помагат за решаване на проблемите. Косовските институции считат, че диалогът, а не ултиматумите са единствения път за изграждане на европейско и мултиетническо Косово“, се казва в изявлението.\r\n***Правителството на Косово казва, че \"Сръбска листа“ греши като поставя ултиматуми, защото това не е решение за нормализация на отношенията, добавяйки, че Асоциацията на сръбските общини ще се формира в близко бъдеще, както е договорено в Брюксел.\r\nПредставители на общините със сръбско малцинство в Косово се събраха в сряда в северната част на град Митровица и дадоха на Прищина ултиматум до три седмици косовските власти да предприемат конкретни стъпки по формирането на Асоциацията на сръбските общини. Те заплашиха, че ако не се предприемат реални стъпки Aсоциацията ще бъде формирана едностранно. На събранието присъства вицепремиерът на Косово Далибор Йевтич, който категорично осъди ареста и депортацията на сръбския министър Марко Джурич.\r\nКосовското правителство заявява, че ултиматумът е грешен подход и добавя, че Асоциацията ще бъде създадена според  косовските закони. Правителството няма официална позиция спрямо решението на партията на сръбското малцинство „Сръбска листа“ да се оттегли от участие в косовското правителство като знак на протест срещу ареста и депортацията на Марко Джурич. \"Правителството на Република Косово счита, че все още е рано да се направят някакви заключения, свързани със ситуацията. Вярваме, че в следващите дни или седмици ситуацията ще стане по-ясна и ние ще информираме общественото мнение своевременно. Искаме обаче да повторим, че всяко решение ще бъде взето в съответствие с косовските закони \", казва правителството на Косово.\r\n***Полша подписва сделка за 4.75 милиарда долара за закупуване на ракетни системи „Пейтриът“ със САЩ.\r\n„Това е извънреден , исторически момент, това е въвеждането на Полша в един нов свят на технологии, модерно въоръжение и отбранителни системи“, заявява полският президент Анджей Дуда по време на подписването на сделката.\r\nПолша, която е член на НАТО увеличи усилията си за обновяване на остарялото си въоръжение след анексирането на Крим през 2014 година. Две трети от полското оръжие е от времето на Студената война, когато страната е била част от Варшавския договор.\r\nРуският заместник-външен министър Владимир Титов заявява пред държавния новинарски сайт Sputnik през ноември, че разполагането на ракетните системи  на \"Пейтриът\" е част от американски план за заобикалянето на Русия със системи за противоракетна отбрана \"под претекст за митични заплахи за сигурността\".\r\n***Сергей Скрипал и дъщеря му са контактували с отровното вещество първо в дома им съобщава полицията в сряда.\r\n„На този етап от разследването ние вярваме, че семейство Скрипал за първи път са контактували с отровното вещество на входната врата на дома им“, заявяват от лондонската полиция.\r\n„Следи от нервно-паралитичния  агент са открити на някои други места, на които работят разследващите, но в по-малки концентрации от тази в дома им“, добавят от полицията.\r\n***Делегации на Северна и Южна Корея ще се срещнат в четвъртък в демилитаризираната зона, разположена на границата между двете страни.\r\nНа срещата двете делегации  ще уточняват детайлите около предвидената за следващия месец среща между севернокорейския лидер Ким Чен-ун и южнокорейския президент Мун Дже-ин.\r\nПо същото време в Сеул ще се състои среща между китайския топ-дипломат Ян Джейши и южнокорейския президент, на която китайският представител ще осведоми президента за проведената в неделя безпрецедентна среща между лидерите на Китай и Северна Корея.\r\n***Белгия няма да гони дипломати, акредитирани при Европейския съюз.\r\nБелгийският премиер Шарл Мишел е блокирал подобно предложение, разгледано на Европейския съвет на 22 и 23 март в Брюксел. Той е пояснил че изгонването би било равносилно на фактическо „нулиране на дипломатическия корпус“\r\n„Необходимо е да се поддържа диалог с Русия, както прави самата Великобритания, която не е отзовала посланика си в Москва“ се аргументирал Мишел .  \r\nИзвестната руска поговорка „да дружиш против някого“ се реализира в отношенията между Брюксел  и Лондон. Премиерът на Великобритания търси съюзници с оглед предстоящото напускане на Европейския съюз, пише вестника.\r\n***В десетки градове на Русия се провеждат траурни митинги в памет на жертвите от пожара в търговския център в Кемерово, но на много от тях се издигат и политически искания към властта.\r\nНа импровизирани мемориали в градовете руснаците носят цветя, свещи и детски играчки. В столицата Москва хората се събраха на две места – на Манежния площад, където предложили властите и на Пушкинския площад, където се събира опозицията\r\nНа Пушкински площад освен траурните лозунги се прибавят и политически, звучат призиви за оставка на руския президент Владимир Путин и губернатора на Кемеровска област Аман Тулеев. На площада са забелязани опозиционни фигури като Алексей Навални, Григорий Явлинскии други опозиционни политици и активисти.\r\nСпоред наблюдатели „разсеяността“ на властите е временна. Ръководството на Кемеровска област вече втори ден говори за външни сили, стоящи зад протеста, продължил повече от 11 часа. В Кремъл също нямат намерение да спрат този вид коментари, като говорителят на президента Дмитрий Песков отказва да дава оценка на изказванията на ръководителите на Кемеровска област.\r\nПо мнението на политолога Абас Галямов „има риск в отговор властите да включат традиционните механизми на „антимайданно реагиране“ включващо обвинения към ЦРУ и други подобни. \r\nСпоред експерти е възможно тези протести да предизвикат затягане на закона за митингите, така че хората да не могат да се събират като в Кемерово.\r\n***Еквадорското посолство  спря интернета на Джулиан Асандж.\r\nВсеки съвременен родител знае как да спечели вниманието на непослушно дете – като му спре интернета. Това и направи еквадорското посолство в Лондон за своя все по-нежелан гост. Асандж вече шеста година се укрива в чуждестранната мисия, след като съдът отказа да отмени заповедта му за арест, въпреки, че иска по който беше задържан за изнасилване на шведска гражданка отпадна поради давност.\r\nАлан Дънкан, министър за Европа и Америка, заяви миналия вторник, че е  „време е този малък червей да излезе от посолството и да се предаде на британските власти“.\r\nАсандж му отговаря „По-добре „червей“ – здравословно същество, което обогатява почвата, отколкото змия“\r\nСпоред негови приятели освен интернета са му забранени и посетителите.\r\nЕквадорското правителство заявява, че са „спрели системите, които позволяват на Асандж да комуникира“, като според властите в южноамериканската страна „мярката ще се прилага докато Асандж не спази обещанието си да не изпраща съобщения, които влияят върху отношенията с други държави“ .\r\n***Десетки затворници се предполага, че са загинали при опит за бягство от център за задържане. в град Валенсия във Венецуела.\r\nНяма официално съобщение на властите, но от източник н агенцията става ясно, че затворът не е допуснал бягството.\r\nСпоред организацията „Прозорец към свободата“ десетки задържани са загинали „някои са изгорели, а други са се задушили“ след като са подпалили матраците и са откраднали оръжие от пазач.\r\nБлизки на задържаните са се опитали да влезнат в щаб-квартирата на полицията във Валенсия. След като един офицер е пострадал тълпата е била разпръсната със сълзотворен газ.\r\n***Властите в Сърбия няма да се присъединят към мерките против Русия, предприети от  множество западни  европейски страни. Това е заявил Сръбския президент Александър Вучич в телефонен разговор с президента на Руската федерация, съобщава правителствената пресслужба на Сърбия.\r\n „Президентът Вучич е съобщил на президента Путин, че Сърбия няма да участва в провеждането на каквито и да е мероприятия против Русия и няма да гони руски дипломати от своята страна, независимо, че повечето страни в региона, в който се намира Сърбия вече са направили това“, предават от правителствената пресслужба\r\nОсновната тема на разговора, състоял се по инициатива  Сърбия са били обсъдени обострената ситуация в Косово след задържането в Косовска Митровица на преговарящия в брюкселския диалог между Белгард и Прищина Марко Джурич и възникналите стълкновения между специалните части и косовските  сърби.\r\nСпоред съобщението на пресслужбата Владимир Путин е заявил, че „Сърбия се явява ключов партньор на Русия, както на Балканите, така и в Европа и Русия ще поддържа Сърбия в борбата и за съхранение на независимостта и териториалната й цялост“.\r\nПутин е съобщил, че Русия поддържа направените в духа на резолюция 1244 на Съвета за сигурност на ООН и само тези международни усилия, които се предприемат в рамките на тази резолюция.\r\nДвамата лидери са се „договорили с оглед напрегнатата обща политическа ситуация  да бъдат в постоянен контакт“.", "date": "2018.03.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/29/2505279/the-guardian-edinayset-obeshtaniya-za-brekzit-koito-nyama-da-badat-spazeni.html", "text": "Единайсет обещания за Брекзит, които няма да бъдат спазени представя британският вестник The Guardiаn:\r\n1)Брекзит ще бъде лесен и няма недостатъци \r\nСпоред британския министър за Брекзит Дейвид Дейвис „ Брекзит няма да има недостатъци, а само преимущества“  казано на 10 октомври 2016. Сега Дейвис казва „Никой не се е преструвал, че ще бъде лесно. Винаги съм казвал, че преговорите ще бъдат трудни, сложни и с конфронтация на моменти.\r\n2) Преговорите за търговското споразумение ще се водят заедно с преговорите по напускането.Реалността обаче беше различна,\r\n3) Великобритания няма нужда от преходен период и ако има такъв, то тя няма да се подчинява на европейското право през този период. Реално Обединеното кралство ще спазва европейските закони през 21-месечния преходен период.\r\n4)Преходния период ще служи за да се приложи крайното търговско споразумение, което ще бъде готово към деня на Брекзит. Реално преходния период ще е нужен, за да се преговаря за бъдещите отношения. Според много европейски столици преходния период няма да е достатъчен за постигане на търговско споразумение и ще бъде удължен..\r\n5)Преходът ще е кратък, но с отворен край. Реално преходния период ще е 21 месеца и ще бъде трудно да бъде удължен.\r\n6)Великобритания няма да дължи пари на ЕС след като напусне през март 2019 година. Реално Великобритания ще заплати между 40 и 45 милиарда евро през преходния период.\r\n7)Новите търговски споразумения с трети страни ще са готови към 29 март 2019. Реално Обединеното кралство ще може да започне търговски преговори с трети страни чак през преходния период, но те ще могат да се прилагат чак след декември 2020 година.\r\n8)Високотехнологични митнически решения ще направят преминаването на границите безпроблемно. Реално премиерът Тереза Мей смята, че митническата инфраструктура ще сработи трудно и ще отнеме време.\r\n9)Свободното придвижване ще приключи на 29 март 2019 година и след това ще има различен имиграционен режим. Реално то ще продължи. Само ще е необходима регистрация на новодошлите.\r\n10)Европейският съд няма да има юрисдикция върху Великобритания след Брекзит. Реално той ще има юрисдикция през преходния период, а относно гражданските права и по-нататък.\r\n11) Великобритания ще си върне контрола върху риболова.  Реално ЕС ще има достъп до британските води през преходния период и настоява за реципрочен достъп, като условие за бъдещи търговски споразумения. Юлиян Марков", "date": "2018.03.29", "title": "The Guardian: Единайсет обещания за Брекзит, които няма да бъдат спазени"}
{"url": "http://www.focus-news.net/news/2018/03/29/2505293/usa-today-zamarsyavaneto-na-vazduha-v-prishtina-konkurira-pekin.html", "text": "Замърсяването на въздуха в Прищина конкурира градове като  Пекин, Мумбай и Ню Делхи, пише USA Today .\r\nДвете топлоцентрали, работещи на въглища, които се намират на 1.5 километра извън столицата в малкото градче Обилич разнасят задушлива миризма на изгорели въглища целогодишно . Пешеходците в 200-хилядна Прищина носят маски, когато излизат през зимата..\r\nКосово, което обяви независимост през 2008 година има петите по количество запаси от кафяви въглища в света. \r\nЖителите на Прищина не знаеха колко замърсен е града им до преди две години, когато американското посолство в града започна да измерва показателите на въздуха. Данните показват, че замърсяванията превишават нормите три пъти. Юлиян Марков", "date": "2018.03.29", "title": "USA Today:  Замърсяването на въздуха в Прищина конкурира Пекин"}
{"url": "http://www.focus-news.net/news/2018/03/29/2505291/parlamentat-okonchatelno-reshi-sgradite-v-tsentara-na-sofiya-da-ne-nadhvarlyat-50-m-obzor.html", "text": "Народното събрание прие окончателни промени в Закона за устройството и застрояването на Столична община (ЗУЗСО). Инициативата за изменението бе на кмета на София Йорданка Фандъкова, главния архитект Здравко Здравков и експертите на Направление „Архитектура и градоустройство“. Измененията бяха внесени в Народното събрание от народния представител от ПГ на ГЕРБ  Александър Ненков и група народни представители. Законопроектът цели да реши възникналите при прилагане на ЗУЗСО проблеми през изминалите 10 години, както и да отрази обществените нагласи, свързани с облика на София. Промените включват ограничения във височината на сградите: за централна градска част - 50 метра, с изключение на имотите в зоната на новия делови център; за територията, ограничена от Околовръстния път, южна строителна граница на София, бул. „Цар Борис Трети“ - 15 метра; за останалата част - 75 метра. Отпадна предложението за територии за много високо строителство - Околовръстния път при ж.к. „Люлин“ и по бул. „Цариградско шосе“ от кръстовището на 7-ми км до река Искър. Депутатите въведоха минимална озеленена площ: за детски градини- 50%; за училища- 20%; за висши училища 30%; за лечебни заведения- 30%; за заведения за социални услуги- 30%. С промените се конкретизираха границите на районите „Витоша“, „Овча купел“, „Люлин“, „Панчарево“. За одобряване на устройствените планове за сградите с обществени функции над 20 хил. кв.м и/или с височина над 50 метра се въвежда изискване за транспортно-комуникационно обезпечаване на територията. Такова обезпечаване се доказва въз основа на проучване, анализ и симулация на транспортното обслужване с отчитане на съществуващия и бъдещия трафик. Депутатите решиха подробните устройствени планове за преструктуриране на жилищните комплекси в жилищните зони с преобладаващо комплексно застрояване да не могат да се изменят в срок от 5 години от влизането им в сила. Изискването е по отношение на характера на застрояване – от ниско в средно и/или високо и от средно във високо застрояване. Специфичните изисквания за облика на градските пространства, сградите и архитектурните ансамбли ще се определят с наредба на Столичния общински съвет. Народните представители приеха и промени, касаещи ограничения в надвишаването на интензитета на застрояване в ъглови имоти. Промените в Закона за устройството и застрояването на Столичната община ще влязат в сила три дни след обнародването им в „Държавен вестник“.\r\nДеница КИТАНОВА", "date": "2018.03.29", "title": "Парламентът окончателно реши сградите в центъра на София да не надхвърлят 50 м (ОБЗОР)"}
{"url": "http://www.focus-news.net/news/2018/03/29/2505295/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места заснежени, частично заледени и обработени. Намалена видимост поради мъгла:\r\n- до 50 м. в района на Деветак и Карнобат /обл. Бургас/, Нова Загора и Котел /обл. Сливен/;\r\n- до 100 м. в област Силистра, както и в района на Дъскотна /обл. Бургас/, Чирпан /обл. Стара Загора/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: \r\nобласт Кюстендил: Движение с повишено внимание при км 61+450 в участъка Джерман- Дупница в посока Благоевград-София поради свличане на земни маси в аварийната лента. Сигнализирано е с пътни знаци. Срок до 30.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Троянски“ - забранен за МПС над 12 т;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; област Бургас: от км 428+200 до км 458+500 в участъка граница ОПУ-Ямбол – Черноград – частични ремонтни дейности по асфалтовата настилка. Движение в една лента двупосочно. Срок до 31.03 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.; от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\tСъстояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-208: Движението по път III-208 Провадя – Айтос от км 11+000 до км 51+000се осъществява с повишено внимание поради ремонтни дейности на асфалтовата настилка. Движението се извършва в свободната лента.Срок до 30.03.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-357: Движението по път III-357 Троян – Орешак в град Троян от км 1+850 до км 1+950 е ограничено за всички МПС поради смяна на съществуващата дървена прелеза настилка с еластична. Обходен маршрут за всички МПС е по улици в гр. Троян: От път III-357, кръстовище с път II-35 при км 75+165, наляво към център, по път III-357 (по ул.“В.Левски“), път  II-35 при км 75+165, наляво към център, по път III-357 (по ул.“В.Левски“) кръстовище на км 0+272 наляво по мост над река Бели Осъм и при км 0+443 на път III-357 надясно към Кърнаре (по ул. „Г.С.Раковски“) и обратно. Срок до 03.04.2018 г.; \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 30.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.29", "title": "Актуална пътна обстановка"}
{"url": "http://www.focus-news.net/news/2018/03/29/2505294/predstoyashti-mezhdunarodni-sabitiya-za-29-mart-agentsiya-fokus.html", "text": "*** Южна и Северна Корея ще проведат разговори в демилитаризираната зона на Пханмунджом преди срещата на върха през април между лидерите на двете държави Мун Дже-ин и Ким Чен-ун.\r\n*** Остава 1 година до планираната дата за излизане на Великобритания от Европейския съюз.\r\n*** Стачка на екипаж на „Райънеър“ базиран в Португалия ще се проведе, заради недоволство от заплащането и условията.\r\n*** Делото за терористичните атентати в Париж от 2016 година срещу заподозрения Салах Абдеслам, ще продължи.\r\n*** Папа Франциск ще извърши ритуал за пречистване в затвора в Рим, като част от церемонията за Велики Четвъртък.\r\n***", "date": "2018.03.29", "title": "Предстоящи международни събития за 29 март (Агенция \"Фокус\")"}
{"url": "http://www.focus-news.net/news/2018/03/29/2505296/predstoyashti-sabitiya-v-stranata-za-29-mart-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nВ 10.45 часа в зала „Колегиум” на Министерството на културата министър Боил Банов ще проведе среща с ръководствата на Международната федерация на музикантите и на Съюза на българските музикални и танцови дейци.\r\n***\r\nВ 13.30 часа в зала 102 на Община Горна Оряховица в присъствието на министъра на икономиката Емил Караниколов между „Национална компания индустриални зони“ ЕАД (НКИЗ) и Община Горна Оряховица ще бъде подписан Меморандум за сътрудничество.\r\n***\r\nОт 9.00 часа ще бъде открита реновираната сграда, в която се помещават Районното управление и Районната служба \"Пожарна безопасност и защита на населението\" в гр. Пещера. На официалната церемония се очаква да присъстват министърът на вътрешните работи Валентин Радев, представители на ръководството на МВР и МРРБ, на областната и общинската администрации. \r\n***\r\nОт 9.00 часа в Нов български университет ще се проведе Ден на отворените врати.\r\n***\r\nВ 9.00 часа 5 състав на Специализирания наказателен съд ще гледа делото срещу Калоян Пр., Любомир С., Михаил Д. и др., обвинени в образуване и ръководене на организирана престъпна група. \r\n***\r\nВ 9.30 часа 13 състав на Специализирания наказателен съд ще гледа делото срещу Пламен И., Явор Ал., Детелин И. и др., обвинени в образуване и ръководене на организирана престъпна група. \r\n***\r\nВ 9.30 часа в заседателната зала в сградата на Висшия съдебен съвет ще се проведе заседание на Пленума на ВСС. \r\n***\r\nВ 10.00 часа 15 състав на Специализирания наказателен съд ще гледа делото срещу Петър Т., Ивайло Ст. и др., обвинени в образуване и ръководене на организирана престъпна група.\r\n***\r\nВ 10.00 часа 9 състав на Специализирания наказателен съд ще гледа делото срещу Вихър М., Минчо М. и Иво Ив., обвинени в образуване и ръководене на организирана престъпна група.\r\n***\r\nВ 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група.\r\n***\r\nОт 10.00 часа във Военномедицинска академия ще се проведе демонстрация на практическите умения на бойни санитари от военни формирования, преминали през курс за начална военномедицинска подготовка.\r\n***\r\nВ 10.00 часа в БТА Асоциацията на колекторските агенции в България ще представи годишните данни за задълженията на домакинствата и бизнеса през 2017 г.\r\n***\r\nВ 10.30 часа 10 състав на Специализирания наказателен съд ще гледа делото срещу Пламен М., Атанас О. и Милко М., обвинени в образуване и ръководене на организирана престъпна група.\r\n***\r\nОт 11.00 часа лидерът на АТАКА и председател на парламентарната група на Обединени патриоти Волен Сидеров ще даде брифинг в Народното събрание по повод изказване на Цветан Цветанов по темата за експулсиране на руски дипломати.\r\n***\r\nОт 11.00 часа в Националния пресклуб на БТА проф. Николай Овчаров и проф. Пламен Палов ще направят равносметка от първия етап на „Мисия България“. \r\n***\r\nОт 11.00 часа в залата на район „Възраждане“ - СО на бул. „Александър Стамболийски“ 62, ет.2 ще се проведе безплатна детска творческа работилница „Моята първа икона“.\r\n***\r\nОт 11.00 часа в заседателната зала на Съюза на юристите на ул. „Пиротска“ №7, ще се проведе дискусионен форум, посветен на Закона за частната охранителна дейност.  \r\n***\r\nВ 11.00 часа в болница „Шейново“ ще се проведе специално събитие, което ще даде старт на проект, насочен към семейства с преждевременно и рисково родени деца.\r\n***\r\nВ 11.00 часа Софийски градски съд ще заседава по Гражданско дело № 11330/2016 г. – Държавата срещу Евротрансбилд и обласния управител (делото за царските конюшни).\r\n***\r\nВ 11.00 часа 3 състав на Специализирания наказателен съд ще гледа делото срещу Мирослав Ц. и Ивалин Й., обвинени в образуване и ръководене на организирана престъпна група.\r\n***\r\nВ 11.00 часа в Квадрат 500, зала 19, ще се състои пресконференция за представяне на новия дългосрочен проект на Националната галерия - „Българските художници днес“, изследващ художествените явления и процеси в страната от края на 80–те години на ХХ век до настоящия момент.\r\n***\r\nВ 11.30 часа Младежката организация на “Движение България на гражданите” организира флашмоб пред сградата на Народното събрание.\r\n***\r\nОт 12.00 часа в Националния пресклуб на БТА (бул. “Цариградско шосе” 49) лидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София.  \r\n***\r\nВ 12.00 часа в зала \"Инфоцентър\" на Регионалния исторически музей ще бъде открита изложба, посветена на групата на \"Бистришките баби\".\r\n***\r\nВ 13.30 часа 1 състав на Специализирания наказателен съд ще гледа делото срещу Пламен Г., Ердинч Х. и Костадин К., обвинени в образуване и ръководене на организирана престъпна група.\r\n***\r\nВ 13.30 часа 11 състав на Специализирания наказателен съд ще гледа делото срещу Радослав Д., обвинен в изнудване. \r\n***\r\nВ 13.30 часа 16 състав на Специализирания наказателен съд ще гледа делото срещу Крум Кр., Мирослав Е., Свилен Г., обвинени в незаконно превеждане пред граница. \r\n***\r\nВ 14.30 часа Софийски градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 14.30 часа на ул. „Раковски“ 134, ет. 3, официално ще бъде открит нов офис на ПП НФСБ. На събитието ще присъстват вицепремиерът и лидер на НФСБ Валери Симеонов, народни представители от политическата сила и активисти. \r\n***\r\nВ 15.00 часа 7 състав на Специализирания наказателен съд ще гледа делото срещу Борислав Ар., Георги В., Дочно В., обвинени в образуване и ръководене на организирана престъпна група.\r\n***\r\nОт 15.00 часа в Аулата на Софийския университет „Св. Климент Охридски“ ще се състои тържествено честване, посветено на 120-ата годишнина от създаването на Българското физико-математическо дружество – предшественик на Съюза на физиците и на Съюза на математиците в България.\r\n***\r\nОт 16.30 часа граждани, протестиращи срещу Истанбулската конвенция и налагане на джендър-идеологията ще внеса в МОН искане за среща с министъра на образованието. \r\n***\r\nВ 16.30 часа пред Министерството на образованието и науката ще се проведе граждански протест срещу Истанбулската конвенция.\r\n***\r\nВ 17.00 часа в Изложбена зала „Архиви\", ул. „Московска\" 5, ще се състои представяне на новия документален сборник, издаден от Държавна агенция “Архиви” „Политическа история на съвременна България“ Сборник документи Том II (1948-1953).\r\n***\r\nВ 17.30 часа в Галерия „България“ на Концертен комплекс „България“ ще се състои пресконференция по повод откриването на „Европейски музикален фестивал“ 2018.\r\n***\r\nВ 18.00 часа в Галерия „Райко Алексиев“, ул. „Раковски“ 125, ще бъде представена изложбата „Материята също е дух“ на скулптура на Никола Станчев.\r\n***\r\nВ 18.00 часа в Двореца, пл. „Княз Александър I“, ще бъде открита изложба на Димо Колибаров.\r\n***\r\nВ 18.30 часа в Литературен клуб „Перото“ ще се състои церемония, на която ще бъдат връчени наградите за Проект на Годината 2017 на Фондация „Лале”.\r\n***\r\nВ 18.30 часа пред паметника на Алеко, на входа на метростанция „НДК“, граждани се събират на протест в защита на Пирин.\r\n***\r\nВ 19.30 часа в Музейко ще се проведе вечерно събитие от поредицата Science Nights, посветено на темата TABOO.\r\n***\r\nВ 20.00 часа в зала 1 на НДК ще се състои концертът - премиера на 12-тия студиен албум „Невидими стени“ на Б.Т.Р.\r\n***\r\nВ 15.00 часа в Градската библиотека „Паисий Хилендарски“ ще се състои награждаване на победителите в конкурса „Вълшебният свят на книгата”. \r\n***\r\nОт 11.00 часа в читалнята на Университетската библиотека на ЮЗУ „Неофит Рилски“ ще бъде представен 42-я документален сборник от поредицата „Из архивите на ДС”. \r\n***\r\nОт 11.30 часа в кабинет 108 на Община Благоевград председателят на Общински съвет – Благоевград Радослав Тасков организира пресконференция по повод предстоящото редовно заседание на Общински съвет. \r\n***\r\nОт 11.00 часа в Експозиционен Център „Флора\" ще се състои дискусия на тема „Среща на бизнеса в Бургас и региона“. \r\n***\r\nОт 16.30 до 18.00 часа в централата на ПП ГЕРБ на ул. „Конт Андрованти“ 5, общинският съветник Стефан Колев ще има приемен ден. \r\n***\r\nОт 10.00 часа в Юнашкия салон във Варна ще се проведе Специализирана трудова борса за кадри в туризма.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Веселин Ангелов ще се среща с граждани. \r\n*** \r\nОт 16.00 часа в изложбената зала на Държавен архив - Варна ще бъде открита документална изложба, посветена на 80-годишнината на Симеон Сакскобургготски.\r\n***\r\nОт 18.00 часа в храм „Св. Анастасий“ доц. Костадин Нушев от Богословски факултет на СУ „Св. Климент Охридски” ще изнесе лекция на тема „Християнското спасително дело“. \r\n*** \r\nОт 09.00 часа в Голяма зала на Общината ще се проведе сесия на Общински съвет. \r\n*** \r\nОт 11.00 часа в пресклуба на БТА проф. Петко Петков ще представи книга за върховете „Свети Никола“ и Шипка“. \r\n***\r\nВ 12.30 часа в пресклуба на БТА ще се състои пресконференция във връзка с предстоящото откриване на първия кръг от републиканския шампионат по Ендуро.\r\n*** \r\nОт 19.00 часа в Клуб 7 ще се проведе представяне на романа \"Хавра\" на Захари Карабашлиев. \r\n*** \r\nОт 19.00 часа в МДТ „Константин Кисимов” ще бъде представена премиера на Фолклорно-театрален спектакъл „Женски свят – опък свят” на ПФА „Искра” и Театрален салон „Комедия”. \r\n***\r\nВ 10.00 часа в Регионалния пресклуб на БТА във Видин проф. Любомир Миков ще представи своята книга \"Джамии и месджиди в България\".\r\n***\r\nВ Музея на хумора и сатирата в Габрово предстои откриването на две изложби - „Черни докосвания. Почит за графикатурата” на професор Иван Газдов, и „Радикалните игри на Molleindustria“- Интерактивна изложба.\r\n*** \r\nОт 17.30 часа в пресцентъра на Спортна зала „Никола Петров“ ще се проведе представяне на книгата „Никога не се предавай: Историята на световния шампион по бокс Детелин Далаклиев“ с автор Георги Стоянов.\r\n***\r\nВ 9.00 часа в Младежки център – Добрич ще се проведе Работна среща на Национална мрежа на младежките центрове – Младежки център - Пловдив, Младежки център –Стара Загора, Младежки център – Враца и Младежки център – Добрич.\r\n***\r\nВ 10.00 часа в Детска градина №12 ще се състои Куклен спектакъл „Нощна приказка“ на Държавен куклен театър „Дора Габе“.\r\n***\r\nВ 11.00 часа в Етнографска къща ще се проведе „Лазарчице – китчице“ – възстановка на обичай „Лазаруване“.\r\n***\r\nВ 11.30 часа в Народно читалище „Йордан Йовков – 1870 г.“, Детски отдел на библиотеката, ще се проведе Великден – традиции и обичаи.\r\n***\r\nВ 18.00 часа в Огледална зала „Нели Божкова“ ще се проведе Великденски концерт на Трио „Христов“.\r\n***\r\nОт 19.00 часа в Камерна зала ГЕРБ - Добрич подарява на жителите и гостите на града възможността безплатно да гледат новата постановка на Драматичен театър „Йордан Йовков“ – „Доктор“ по Бранислав Нушич. \r\n***\r\nОт 18.00 часа в залата на Общински драматичен театър ще бъдат връчени отличията „Златна монета”. \r\n***\r\nОт 9.30 часа в зала „Инфра“ Общинският съвет в Казанлък ще проведе редовно заседание.\r\n***\r\nОт 10.00 часа в парк-хотел „Кюстендил” ще бъдат представени възможностите за развитие на природния туризма в Осоговска планина. \r\n***\r\nОт 13.00 часа в Детска градина „Мечта” ще се проведе кръгла маса на тема „Интеркултурното образование в детската градина – форми и средства за работа - споделен опит”. \r\n***\r\nОт 14.00 часа в заседателната зала на Община Кюстендил ще се проведе заседание на Общински съвет - Кюстендил. \r\n***\r\nОт 9.00 часа в Здравната къща ще се проведе кръводарителска акция. \r\n***\r\nОбщинските съветници от ГЕРБ ще имат приемни за граждани от 17.00 часа в град Русе. В централния офис на партията, намиращ се на ул. „Чипровци\" 2, на въпроси на хората ще отговарят Илиян Илиев и Богдан Донев. В клуба на ул. „Доростол\" 1 жителите на общината ще могат да поставят своите проблеми пред Елка Симеонова и Светлозар Симеонов. Тихомир Георгиев и Бедрос Пехливанян ще са на разположение на хората за отговор на актуални проблеми в клуба в кв. „Чародейка“, комплекс „Чародейка“, ет. 2.  Д-р Ервин Чакърян и Владислав Атанасов ще бъдат в клуба на ул. „Отец Паисий\" 4, а Димитър Кънчев – в клуба на ул. „Илинден\" №7 в кв. „Дружба\" 3 (до комплекс „Олимпия“).   \r\n***\r\nОт 16.00 часа край Вазата в Парка на младежта за втора поредна година СНЦ Германо-българска помощ за животните, Общинският приют за бездомни животни и ученици от клуба за гражданско образование на Английската гимназия организират ФестиБау.\r\n***\r\nВ 10.30 часа в хотел „Форум“ – Пазарджик е планирана дискусията за областите от Южен централен район – Кърджали, Пазарджик, Пловдив, Смолян и Хасково, част от дискусиите на Министерството на регионалното развитие и благоустройството за новото статистическо райониране на страната на ниво регионални съвети за развитие.\r\n***\r\nОт 11.00 часа в хотел „Форум“ ще се проведе заседание на Регионалния съвет за развитие на Южен централен район. В заседанието ще участва заместник-министърът на регионалното развитие и благоустройството Деница Николова. \r\n***\r\nОт 14.30 часа пред Двореца на културата ще се състои конкурс за писано великденско яйце. \r\n***\r\nВ 10.00 часа в зала 3 на Районния съд ще се проведе заседание по делото срещу Албенко М. и  Борислав Д., обвинени в причиняване на имотна вреда в особено големи размери. \r\n***\r\nВ 11.00 часа в зала „Пресклуб“ на Международния панаир ще се състои пресконференция по повод Специализираното международно изложение за текстилна техника и продукти „ТексТейлърЕкспо 2018“. \r\n***\r\nВ 11.30 часа в заседателната зала на Общината ще се състои тържествено посрещане на ръководството и момичетата от Волейболен клуб \"Марица\" (Пловдив), които преди дни триумфираха с четвъртата си поредна шампионска титла на България.\r\n***\r\nВ 13.00 часа в клуба на ВМРО - Пловдив на бул. \"Марица\" № 51, общинските съветници от политическата сила ще дадат брифинг, на който ще се повдигнат важни въпроси около реализацията на проекта „Пловдив - Европейска столица на културата“.\r\n***\r\nВ 14.30 часа в зала 12 на Районния съд ще се проведе заседание по делото срещу Димитър К., обвинен за противозаконно присвояване на чужди движими вещи в големи размери.\r\n***\r\nВ 17.00 часа в Балабановата къща в Стария град на Пловдив ще бъде открита изложба „От съкровищницата на Стария Пловдив“ с творби на големия български художник Георги Божилов – Слона по повод 49 години от създаването на ОИ “Старинен Пловдив“.\r\n***\r\nВ Зала „Пресцентър“ на Международен панаир Пловдив ще бъде организирана пресконференция, във връзка с възобноваването на традицията на текстилните изложби в Пловдив и организирането на специализираното изложение „ТексТейлорЕкспо 2018“.\r\n*** \r\nОт  14.30 часа в Мултимедийната зала на Градска библиотека ще бъде пресъздаден обичаят „Лазаруване“.  \r\n*** \r\nОт 18.30 часа в салона на ПБНЧ „Еленка и Кирил Д. Аврамови 1856“ ще започне концерта „Филмова музика и музика от компютърни игри“. \r\n***\r\nОт 10.00 часа в Заседателната зала на Туристическия информационен център в с. Бръшлен, община Сливо поле, ще се проведе редовно заседание на Съвместната българо-румънска земеделска работна група. Заседанието ще бъде водено от заместник областния управител на област Русе и председател на групата г-н Свилен Иванов.\r\n***\r\nОт 11.00 часа на ул. „Евридика“ ще се проведе официална церемония „Първа копка“ по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“.\r\n***\r\nОт 13.00 часа в Сесийна зала на Община Смолян ще се проведе заседание на Общинския съвет.  \r\n***\r\nВ 14.00 часа в Зала 1 на Община Стара Загора ще се проведе общински кръг на викторина по безопасност на движението „Да запазим децата на пътя“.\r\n***\r\nВ 14.30 часа в зала 203 на Община Стара Загора, кметът Живко Тодоров ще се срещне със състезателя на Спортен клуб „Сезан“ - Стара Загора Севдалин Славов, който стана световен шампион по муай-тай  на Световното първенство в Тайланд.\r\n***\r\nВ 18.00 часа в Къща музей „Гео Милев“ ще се проведе поетичен рецитал „Под дъба на Гео Милев“ с участието на Бойко Ламбовски.\r\n***\r\nВ 18.00 часа в НЧ „Родина - 1860\" ще се проведе Пролетен концерт на Музикална школа при НЧ „Родина -1860“.\r\n***\r\nВ 19.00 часа в Драматичен театър ще бъде представена постановката „Сватбената рокля на Бети“ от Анна Петрова.\r\n***\r\nВ 19.00 часа в Оперен театър за първи път в България ще бъде представена Опера с кукли „Турандот“ - опера от Джакомо Пучини.\r\n***\r\nВ 19.00 часа в залата на ДКТ „Иван Димов“ актрисата Стоянка Мутафова ще представи биографичната книга „Добър вечер столетие мое“.\r\n***\r\nОт 9.00 часа в зала 363 в сградата на Общината ще се проведе редовно заседание на Общинския съвет.\r\n***\r\nОт 9.00 часа в залата на Младежки дом ще бъде открит Детският театрален фестивал „Коломбина“.\r\n***\r\nОт 14.00 часа в пресцентъра на БТА ще бъде дадена пресконференция по повод 20-годишнината на школа по математика и информатика \"А и Б\". \r\n***\r\nОт 17.30 часа в Регионална библиотека ще гостува Тихомир Иванов и ще бъде представена книгата му \"Камино: Пътят на завръщането“.", "date": "2018.03.29", "title": "Предстоящи събития в страната за 29 март (Агенция „Фокус“)"}
{"url": "http://www.focus-news.net/news/2018/03/29/2505298/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most.html", "text": "На българо-турската граница трафикът е силно интензивен за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-румънската граница трафикът е интензивен на изход за товарни автомобили на ГКПП „Дунав мост“ - Русе. На българо-сръбската, българо-македонската и българо-гръцката граница трафикът e нормален на всички гранични контролно-пропускателни пунктове.", "date": "2018.03.29", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“"}
{"url": "http://www.focus-news.net/news/2018/03/29/2505297/nimh-dnes-shte-bade-predimno-slanchevo-s-maksimalni-temperaturi-mezhdu-13-i-18.html", "text": "Днес ще бъде предимно слънчево. В сутрешните часове на места в Горнотракийската низина ще е мъгливо. След пладне над западните райони ще има разкъсана висока облачност. Ще духа слаб североизточен вятър. Максималните температури ще бъдат между 13° и 18°. Атмосферното налягане слабо ще се повиши и ще бъде близко до средното за март.Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) при БАН. \r\nНад Черноморието ще е предимно слънчево със слаб вятър от север-североизток. Максимални температури на въздуха: 10°-12°. Температурата на морската вода е 7°. Вълнението на морето ще бъде 1-2 бала.\r\nНад планините ще е предимно слънчево, след обяд над масивите от Западна България с разкъсана висока облачност. Ще духа слаб до умерен север-северозападен вятър, който след обяд в ниските части ще се ориентира от югозапад. Максимална температура на височина 1200 метра около 7°, на 2000 метра – около 0°.", "date": "2018.03.29", "title": "НИМХ: Днес ще бъде предимно слънчево, с максимални температури между 13° и 18°"}
{"url": "http://www.focus-news.net/news/2018/03/29/2505302/ministar-boil-banov-shte-provede-sreshta-s-rakovodstvata-na-mezhdunarodnata-federatsiya-na-muzikantite-i-na-sayuza-na-balgarskite-muzikalni-i-tantsovi-deytsi.html", "text": "За първи път на посещение в България пристигат президентът на Международната федерация на музикантите (FIM) Джон Ф. Смит и генералният секретар на организацията Беноа Машуел. Те ще имат среща с министъра на културата Боил Банов днес. Това съобщиха от пресцентъра на Министерство на културата. В нея ще вземат участие и Станислав Почекански, председател на Съюза на българските музикални и танцови дейци, както и представители от ръководството на Съюза. След срещата ще има кратък брифинг.\r\nСветовната федерация на музикантите FIM има над 6 милиона членове от цял свят и Съюзът на българските музикални и танцови дейци е част от тази световната общност.\r\nДжон Ф. Смит е британски музикант и синдикалист. Започва кариерата си като водещ тубист в Английската национална опера през 1974 г., където остава 20 години. През това време той започва да развива дейност и за Съюза на музикалните дейци. През 2002 г. е избран за негов генерален секретар. Провежда кампании по редица въпроси на артистите, а през 2011 г. е ключов играч в убеждаването на британското правителство да удължи срока за закрила на авторските права при звукозаписите от 50 на 70 години.\r\nБеноа Машуел е генерален секретар на Международната федерация на музикантите FIM от септември 2002 г. Преди това той развива кариера като професионален музикант. Виолончелист и гамбист в различни френски симфонични и оперни оркестри и други музикални ансамбли. Като такъв той прави редица записи и турнета във Франция и в чужбина. Между 1995 и 2002 г. е бил национален представител на SNAM (френски съюз на музикалните дейци).", "date": "2018.03.29", "title": "Министър Боил Банов ще проведе среща с ръководствата на Международната федерация на музикантите и на Съюза на българските музикални и танцови дейци"}
{"url": "http://www.focus-news.net/news/2018/03/29/2505301/parlamentat-shte-reshi-na-parvo-chetene-dali-roditelite-na-zaginali-v-zadgranichna-misiya-voennosluzheshti-da-poluchavat-nasledstvena-pensiya.html", "text": "Народните представители ще гласуват на първо четене промени в Кодекса за социално осигуряване. Това се посочва в програмата за работа на Народното събрание. Те ще решат дали родителите на загинали в задгранична мисия военнослужещи да получават наследствена пенсия. Сега Кодексът предвижда такава пенсия да получават само родителите на загинали по време на наборна служба.\r\nДепутатите ще гласуват на първо четене и промени в Закона за кредитиране на студенти и докторанти. Предлага се да се отпускат кредити и на студентите в задочна форма на обучение, а не само на тези в редовна. Предвижда се намаляване на лихвения процент при заеми за обучение на студенти от 7 на 3.5%. Поради често срещаната практика чуждестранни студенти да се завръщат в държавите си, без да погасят кредита си, има предложение кредитите над 50 хил. лева да се отпускат от банките само с поръчител.\r\nПарламентарната комисия по енергетика ще обсъди предложението за промяна в Закона за енергетиката, внесено от „Обединени патриоти“ във връзка с казуса ЧЕЗ. Предлага се КЕВР да има правомощията да разрешава сделките при продажба на части от капитала на търговски дружества, които управляват стратегическа за енергийната ни система инфраструктура.", "date": "2018.03.29", "title": "Парламентът ще реши на първо четене дали родителите на загинали в задгранична мисия военнослужещи да получават наследствена пенсия"}
{"url": "http://www.focus-news.net/news/2018/03/29/2505299/moldpres-napredakat-v-razreshavane-na-konflikta-v-pridnnestrovieto-tryabva-da-prodalzhi.html", "text": "Напредъкът в Приднестровския конфликт ще продължи и ако бъдат постигнати одобрените споразумения през следващите седмици, ще свикаме нов кръг от преговори във формат 5 + 2. Специалният  представител на действащия председател на ОССЕ за процеса на уреждане на конфликта в Приднестровието Франко Фратини направи изявление след срещите си с политическите представители на Кишинев и Приднестровския регион, предава Moldpres.\r\nФратини отбеляза, че двете страни потвърдиха, че искат да постигнат напредък по няколко теми.\r\n\"Имахме срещи с официални лица, както от Кишинев, така и от Тираспол. Чух важни и положителни послания. Бях уверен в Кишинев, че въпреки че тази година има избори, работата ще продължи. В същото време лидерът на управляващата коалиция Владимир Плахотнюк заяви, че властите искат да бъдат постигнати положителни резултати. Много оценявам тези оптимистични послания \", каза той.\r\n\"Също така, забелязах, че някои споразумения, които бяха подписани по-рано, вече са изпълнени или скоро ще бъдат изпълнени. Говорихме за сигурността и свободното движение. Радвам се, че доверието между двете страни сега е много високо. По този начин, ако напредъкът продължи, ще свикаме нов кръг от преговори във формат 5 + 2 през май. Отново заявявам, че международните партньори приветстват  прилагането на подписани споразумения \", каза той.\r\nОт своя страна ръководителят на мисията на ОССЕ в Молдова посланик Майкъл Сканлан заяви, че служителите са забелязали по-голямо доверие между двете страни. \"Ние се радваме на напредъка и ще продължим да подкрепяме страните в постигането на нов успех\", заяви Сканлан.\r\n Франко Фратини е на официално посещение в Кишинев и Тираспол на 26-28 март. В столицата той се срещна с президента Игор Додон, министър-председателя Павел Филип, заместник министър-председателя по реинтеграция Кристина Леснич и изпълнителния координатор на коалиционния съвет на мнозинството Владимир Плахотнюк.\r\nВ Тираспол, Франко Фратини се срещна с така наречения лидер от левия бряг на Днестър Вадим Красноселски и политическия представител от Приднестровския регион Виталий Игнатиев. Юлиян Марков", "date": "2018.03.29", "title": "Moldpres:  Напредъкът в разрешаване на конфликта в Придннестровието трябва да продължи"}
{"url": "http://www.focus-news.net/news/2018/03/29/2505305/zapochva-nabiraneto-na-proekti-po-shemata-za-nasarchavane-izpolzvaneto-na-elektricheski-prevozni-sredstva.html", "text": "Набирането на проекти по Схемата за насърчаване използването на електрически превозни средства започва от днес. Това съобщиха от пресцентъра на Министерството на околната среда и водите. За четвърти път Националния доверителен екофонд (НДЕФ) отправя покана в рамките на Инвестиционна програма за климата (ИПК). За финансиране по схемата могат да кандидатстват централната администрация, териториалните ѝ подразделения и общинските администрации. Всяка от тях може да кандидатства за финансиране максимум на три превозни средства. Целта е ИПК да допринесе за изпълнението на политиките на страната в три направления – подобряване на качествата на атмосферния въздух, намаляване на емисиите на парникови газове и намаляване на нивата на шумовото замърсяване в населените места. Срокът за подаване на документи по новата покана е до 31 юли 2018 г. \r\nБезвъзмездната субсидия е фиксирана за всеки различен вид превозно средство и e в размер на 20 000 лв. за изцяло електрически превозни средства категория М1 и N1 (4+1 места), 10 000 лв. – за хибридни електрически (plug-in) превозни средства категория M1 и N1 (4+1 места), 20 000 лв. – за изцяло електрически превозни средства категория L7e, както и за допълнителни надстройки (за почистване, за поливане, за превозване на обемни предмети, изотермални кутии, контейнери за боклук) до 50% от стойността им, но не повече от 3000 лв., 30 000 лв. – за изцяло електрически превозни средства (ванове 7+1; 6+1 места), категория М1 или N, 40 000 лв. – за изцяло електрически превозни средства категория М2 и N2. \r\nВсички необходими за кандидатстване документи са публикувани в раздела „Инвестиционна програма за климата – електромобили” на сайта на НДЕФ. Формулярът за кандидатстване за финансиране на проекти за насърчаване използването на електромобили се изпраща на хартиен носител на адреса на НДЕФ: София 1574, бул. Шипченски проход 67Б. По-подробна информация за параметрите на проектите е представена в Указанията за кандидатстване за финансиране на проекти за насърчаване използването на електромобили, както и в Оперативното ръководство на програмата.", "date": "2018.03.29", "title": "Започва набирането на проекти по Схемата за насърчаване използването на електрически превозни средства"}
{"url": "http://www.focus-news.net/news/2018/03/29/2505274/moskovskiy-komsomolets-posledniya-sayuznik-na-rusiya-v-evropa-nie-i-nego-go-gubim.html", "text": "Балканската пролет тази година може да се окаже гореща не от сезона. Над Сърбия и нейните ръководители стремително са надвиснали сгъстяващи се облаци – среща на президента на Сърбия Александър Вучич с лидера на непризнатото (от Сърбия и Русия – бел.ред)Косово Хашим Тачи в Париж и последващата визита във Вашингтон, посветена на търсенето на компромис със Запада за Статута на Косово завършиха без победител, а на следващия ден след завръщането му в Белград косовските специални \tчасти арестуваха и грубо изгониха от територията на самопровъзгласената (според Сърбия и Русия – бел.ред.) република директора на канцеларията по въпросите на Косово и Метохия в правителството на Сърбия Марко Джурич, който пристигна (в Косово- бел.ред) за да се срещне с косовските сърби в населената предимно със сърби част на Косово (северната част- бел.ред).\r\nТова, което е характерно, че във Вашингтон президента на Сърбия бе приет на ниво помощник държавния секретар Уес Мичъл, който само повтори ултимативната позиция на Запада: пълно и безусловно признаване на Косово и одобрение на Белград за членството му във всички международни структури, включително ООН. Даже такава формалност като предписаната още през 2013 година в Брюкселското съглашение възможност за създаване съюз на сръбските общини в Северно Косово, игнорирано от Прищина, Вашингтон не счита за приоритет. След подобно развитие Александър Вучич би имал пълното право да излезе от Брюкселското споразумение, както го съветва външният министър (на Сърбия – бел.ред.) Ивица Дачич, но има един проблем – всички предвидено в него отстъпки от страна на Сърбия отдавна вече са направени.\r\nВ резултат на използването на сила срещу Марко Джурич на територията на Косово  там вече започна ескалация – албанците прехвърлиха няколко стотин служители на специалните части на административната граница със Сърбия, а сърбите вдигнаха барикади главно в Косовска Митровица. На фона на това властите в Косово продължават активно да обсъждат подхвърлената от известно време идея за „обмен“ на територии с Белград – Косовска Митровица срещу южния населен предимно с мюсюлмани сръбски район Санджак и Прешево. Никой от Сърбия не приема тази идея, а в това време се намират критици и от албанска стана – например председателя на парламента на Косово – бившия боец от Армията за освобождение на Косово (АОК) Кадри Весели, който заявява че не желае нищо да се отменя, но няма нищо против присъединяването на сръбските общини Прешево и Медведжа.\r\nНа фона на наглостта на косоварите, между другото, поддържана от Запада. Сърбия особено остро се  нуждае от помощ, без която евроориентирания елит на страната не може да издържи оказваният върху него натиск. В тази ситуация особено важен е гласа на Москва, благодарение на чиято позиция Косово и досега още не получило членство в ЮНЕСКО и други международни организации. За необходимостта за намеса на Русия говорят и членове на сръбското правителство: „Дойде момент, когато ние трябва да помолим Русия да се включи  активно  в процеса на решаване на въпроса с Косово, само чрез включването на Русия ние можем да обезпечим сигурността на сръбския народ и защитата на сръбските интереси в Косово“ - заявява министърът на иновациите и технологиите (на Сърбия- бел. Ред.) Ненад Попович. За  какво конкретно става дума: Москва не може да признава независимостта на Косово при никакви условия. Позицията на непризнаване на Косово стана доста повече от обикновена политическа солидарност с Белград. Сега това е собствената позиция на Русия, която е неизменна.\r\nНяколко години назад посланика на Русия в Сърбия Александър Конузин на една конференция казва станалата в последствие легендарна фраза „Има ли тук сърби?“ Става дума за мълчаливото присъствие на сърбите, които не възразяваха срещу заявлението на представителите на НАТО. И единственият глас, защитаващ Сърбия на това мероприятие се оказа именно гласът на руския посланик.\r\nПосле нееднократно сме слушали нещо подобно на „ не можем да бъдем  повече сърби от самите сърби“ и други подобни, оправдаващи нашето бездействие. В същото време, когато е било необходимо на Вашингтон, американците са ставали повече албанци от самите албанци и повече бошняци от самите бошняци. Пита се защо в критичен момент руснаците не могат да станат повече сърби от самите сърби. И този момент отдавна е дошъл. Москва е длъжна да поддържа Белград в условията на невероятен натиск от страна на Запада.\r\nПриблизително за това предупреждавах по-малко от месец назад, когато четох лекция в Белградския университет – днешното положение на Александър Вучич не е по-различно от положението на Виктор Янукович през ноември 2013 година. Наистина с една разлика – абсолютното мнозинство от гражданите на Сърбия отпреди са настроени положително към Русия. В същото време Украйна от 2013 година, справедливостта изисква да признаем, също не беше антируска.\r\nДруга работа е че Белград за разлика от Киев няма своята Галиция – територия на отложената мъст на Москва. В своята европейска политика Вучич е дошъл до неизбежната граница – официалното признаване на Косово за сметка на членство в Евросъюза. Той лично също признава това. Премине ли тази граница в така поставената ситуация – подписва присъдата си в очите на абсолютното болшинство сърби. Който и да е политик на негово място, дори да е малко сърбин, никога не би я преминал. Но Западът е неумолим и не е свикнал да чака – значи чака провокация по киевския сценарий. Скорошното убийство на Оливер Иванович, ареста и изгонването от Косовска Митровица на министъра Марко Джурич е начало на операцията по принуждаването на Вучич да подпише всички необходими документи. После може да последват безредици в мюсюлманските провинции, граничещи с Косово с искане за автономия. И ето на хоризонта се задава опасността от нова война на Балканите.\r\nКак да помогнем на Сърбия, как да запазим последния съюзник на Русия в Европа. Преди всичко е необходимо да върнем Балканите във външната политика на Москва, да се разработи стратегия за активно присъствие и взаимодействие със страните в района. Да се обезпечи работата на руските неправителствени организации, експерти и политици в Сърбия. Да се направи Белград площадка за възстановяването на руско-европейските контакти. Да се върнем към реализацията на заветната цел – балкански газопровод, свързващ Сърбия директно с Русия.\r\nНо най-главното е да представим образ на бъдещето на сърбите в съюз с Москва, защото към този момент, както и в Украйна през 2013 година, бъдещето на тази страна е свързан изключително и безвъзвратно с членство в Европейския съюз. И това е главния проблем и главния стратегически враг на руското присъствие, който се появява не без снизхождението на определени представители на Русия, заявяващи че Москва не вижда никакви проблеми в евроинтеграцията на Сърбия. Такъв подход, доскоро битуващ в известна степен, разврати сръбския елит, привикнал да вярва толкова искрено. И сега, когато в Белград свободно се организират „гей-паради“, оглавявани от отделни членове на правителството, обръщането на този маховик на обратно не никак просто. Но ние нямаме други варианти.\r\nПризнаването на Косово в какъвто и да е вариант ще означава рязко отслабване на влиянието на Москва на Балканите. А раздяла на Сърбия с Русия ще бъде най-мощния удар по нашите позиции в Европа, който е открито предвиден в „Балканската концепция – 2025“, обнародвана в края на миналата година от Европейския съюз. Тук идва въпроса чия стратегия ще изпълняваме – предложената от Брюксел или предчувстваната от Москва? Юлиян Марков", "date": "2018.03.29", "title": "\"Московский комсомолец\": Последния съюзник на Русия в Европа – ние и него го губим"}
{"url": "http://www.focus-news.net/news/2018/03/29/2505304/balkan-insight-nesrabskite-partii-v-republika-srabska-v-bosna-i-hertsegovina-se-obedinyavat-za-izborite.html", "text": "Коалиция от несръбски партии \"Заедно за Босна\", която събира девет босненски хърватски и бошняшки партии, ще се явят заедно на  общите избори през октомври в Република Сръбска, представяйки това, което те описват като про-босненска платформа, предава Balkan Insight.\r\nТе възнамеряват да \"се борят срещу дискриминацията и да се борят за правата на бошнаците и хърватите в това образувание и ние призоваваме други политически субекти с подобен интерес да подсилят нашата сила в парламента на републиката\", се казва в прессъобщение, публикувано миналата седмица.\r\nЦелта на блока е да защити правата на завърналите се в Република Сръбска, бошняци и босненски хървати, включително езиковите им права. Юлиян Марков", "date": "2018.03.29", "title": "Balkan Insight: Несръбските партии в Република Сръбска в Босна и Херцеговина  се обединяват за изборите"}
{"url": "http://www.focus-news.net/news/2018/03/29/2505308/natsionalna-kompaniya-industrialni-zoni-shte-podpishe-memorandum-za-satrudnichestvo-s-obshtina-gorna-oryahovitsa.html", "text": "В присъствието на министъра на икономиката Емил Караниколов днес между „Национална компания индустриални зони“ ЕАД (НКИЗ) и Община Горна Оряховица ще бъде подписан Меморандум за сътрудничество. Подписите си под него ще положат изпълнителният директор на НКИЗ Антоанета Барес и кметът на Общината инж. Добромир Добрев. Събитието ще се проведе от 13.30 часа в зала 102 на Община Горна Оряховица. Това съобщиха от пресцентъра на НКИЗ.\r\nМеморандумът цели да бъдат създадени условия за насърчаване на инвестициите към региона, развитие на интензивна комуникация между НКИЗ и Община Горна Оряховица, обмяна на опит и добри практики с цел изработване на общи позиции на двете страни, постигане на необходимата координация, информационен обмен за бъдещи проекти и програми, както и за реализиране на съвместни действия в тази насока.", "date": "2018.03.29", "title": "„Национална компания индустриални зони“ ще подпише Меморандум за сътрудничество с Община Горна Оряховица"}
{"url": "http://www.focus-news.net/news/2018/03/29/2505303/na-ofitsialna-tseremoniya-v-peshtera-shte-bade-otkrita-renoviranata-sgrada-na-rayonnoto-upravlenie-i-rayonnata-sluzhba-pozharna-bezopasnost-i-zashtita-na-naselenieto.html", "text": "На официална церемония от 9.00 часа ще бъде открита реновираната сграда, в която се помещават Районното управление и Районната служба \"Пожарна безопасност и защита на населението\" в град Пещера. Това съобщиха от пресцентъра на МВР. На церемонията се очаква да присъстват министърът на вътрешните работи Валентин Радев, представители на ръководството на МВР и МРРБ, на областната и общинската администрации.", "date": "2018.03.29", "title": "На официална церемония в Пещера ще бъде открита реновираната сграда на Районното управление и Районната служба \"Пожарна безопасност и защита на населението\""}
{"url": "http://www.focus-news.net/news/2018/03/29/2505300/balgarskiyat-poslanik-v-rusiya-boyko-kotsev-pristigna-u-nas-kasno-snoshti.html", "text": "Българският посланик в Русия Бойко Коцев пристигна у нас късно снощи, предаде БНТ. Той беше повикан от премиера Бойко Борисов за консултации във връзка със случая \"Скрипал\". На Терминал 2 на летище София Коцев беше пестелив пред медиите относно темата  и заяви, че ще отговори подробно на въпросите, след като бъдат изпратени към пресцентъра.", "date": "2018.03.29", "title": "Българският посланик в Русия Бойко Коцев пристигна у нас късно снощи"}
{"url": "http://www.focus-news.net/news/2018/03/29/2505306/denyat-29-mart-v-balgarskata-istoriya.html", "text": "2005 г. \r\nПодписан е първият договор за магистрала „Тракия” в България.2004 г. \r\nПрезидентът Георги Първанов връчва на Ахмед Доган ордн „Стара планина“ „За извънредно големите му заслуги в изграждането и утвърждаването на демокрацията, етническия мир и духа на толерантност в Република България и по повод 50 години от рождението му“2004 г. \r\nБългария, Естония, Латвия, Литва, Румъния, Словакия и Словения се присъединява към НАТО, като по този начин прекъсват членството си в програмата „Партньорство за мир“.2002 г. \r\nНа среща в Атина външните министри на България, Гърция, Румъния и Турция се договарят двете членки на НАТО да съдействат на другите две страни за приемането им в Атлантическия пакт.2001 г. \r\nПрезидентът Петър Стоянов насрочва петите поред свободни парламентарни избори в България за 17 юни 2001 година.\r\nГласовете от тези избори се разпределят по следния начин: Национално движение Симеон ІІ (НДСВ) – 42,74 % (120 мандата), ОДС – 18,17 % (51 мандата), Коалиция за България – 17,24 % (48 мандата), коалицията на ДПС – 7,45 % (21 мандата). Не съумяват да прескочат 4 % бариера ВМРО-Гергьовден - с 3,67%, Коалиция за Симеон Втори - с 3,48 %, Национално обединение за цар Симеон - с 1,69 % и др. Евролевицата получава 0,99 %, Блокът на Жорж Ганчев – 0,37 % и т.н.2000 г. \r\nТридесет и осмото Народно събрание гласува в дневния ред да влезе проектозаконът на Георги Панев за обявяване на комунистическия режим за незаконен. Това става против желанието на значителна част от мнозинството на СДС, но с гласовете на Евролевицата и на ДПС.1996 г. \r\nПредставителите на опозицията - Иван Костов от СДС, Стефан Савов от Демократическата партия (ДП), Анастасия Мозер от БЗНС и Ахмед Доган от ДПС подписват споразумение за участие в изборите за президент с общ кандидат.\r\nНа 27 октомври и на 3 ноември 1996 г. се провеждат съответно първи и втори тур на вторите преки избори за президент и вицепрезидент, спечелени от кандидатите на Обединените демократични сили Петър Стоянов и Тодор Кавалджиев (60,27 %) срещу Иван Маразов и Ирина Бокова (39,73 %) от БСП.\r\nНа 22 януари 1997 г. Петър Стоянов встъпва в длъжност президент на Република България.1992 г. \r\nУчреден е Български земеделски народен съюз “Никола Петков” в СДС. Движението се обособява в партия и за неин председател е избран Георги Петров. Регистрирана е през юли 1992 г., а  печатен орган на партията става в. “Земеделска защита”. От април 1992 г. съюзът е пълноправен член на СДС. На III конгрес на съюза (28 януари 1995 г.) за негов председател е издигнат Владислав Костов, а за секретар - Евгений Бакърджиев. Това ръководство не получава съдебна регистрация и през 1996 г. създава партия Земеделски демократичен съюз. През 1994 г. БЗНС \"Н. Петков\" в СДС напуска коалицията СДС.1990 г. \r\nМинистър-председателят Андрей Луканов предлага на парламента радикална програма за реформи.\r\nАндрей Луканов е политически и държавен деец. Роден е на 6 септември 1938 г. в Москва. Завършва Института за международни отношения в Москва. Член е на БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). Председател е на Министерския съвет от 8 февруари до 20 декември 1990 г. На 2 октомври 1996 г. е убит в София.1986 г. \r\nРимският наказателен съд издава оправдателна присъда на Сергей Антонов -  българин, арестуван, съден и оправдан във връзка с атентата срещу папа Йоан Павел II. Покушението е извършено на 13 май 1981 г. на площад \"Св. Петър\" в Рим. Тогава Сергей Антонов е служител на Българска гражданска авиация (БГА) \"Балкан\" в Рим. Антонов е задържан на 25 ноември 1982г. от италианската полиция по обвинение в съучастие на атентатора Мехмед Али Агджа. Освен служителя на БГА \"Балкан\", Агджа набеждава за свои съучастници още двама българи - дипломатите Желю Василев и Тодор Айвазов, които вече са се върнали в България. Следствието продължава 2 години и 6 месеца. Процесът започва през май 1985 г. и завършва през март 1986 г. На него Сергей Антонов отрича да е познавал Агджа и да е участвал в предполагаемия заговор. Той е освободен поради липса на доказателства и се завръща в България за Великден 1986 г. Здравето му обаче е съсипано. Известно време продължава да работи на куриерска длъжност в БГА \"Балкан\", след което е пенсиониран по болест.1979 г. \r\nНа 29 - 30 март се провежда учредителен конгрес на Националния аграрно-промишлен съюз (НАПС).1976 г. \r\nОткрива се обновеният Народен театър \"Иван Вазов\" с премиера на пиесата на Иван Вазов \"Хъшове\", чиито зрители са делегатите на ХІ конгрес на БКП.\r\nНародният театър \"Иван Вазов\" е най-старият и най-авторитетен театър в България след Освобождението. Сградата е изградена в близост до бившия княжески дворец в столицата (днес Национална художествена галерия) по проект на виенските архитекти Хелмер и Фелнер. Наследник е на софийската драматична група \"Сълза и смях\", която от 1904 г. се нарича Български народен театър. От 1906 г. до 1952 г. носи името Народен театър, през 1952–1962 г. – Народен театър \"Кръстю Сарафов\", през 1962–1977 г. и от 1982 г. – Народен театър \"Иван Вазов\". Сградата му е завършена в края на 1906 г. и е открит на 3 януари 1907 г. През 1923 г. по време на представление избухва пожар, който нанася големи поражения. Възстановен е окончателно през 1929 г. По време на бомбардировките в столицата (1943–1944 г.) е засегнат сериозно, но е възстановен още през 1945 г. Преустроен е основно през 1971–1975 г. Създава се и специална камерна зала. Сред управителите му до 9 септември 1944 г. са: Ил. Миларов, П. П. Славейков, директорите: Ив. Попов, Б. Ангелов, В. Йорданов, Ст. Л. Костов и др. Като режисьори и драматурзи трайна диря оставят Ю. Д. Яковлев, П. К. Яворов, Н. Лилиев, Н. О. Масалитинов и др. В репертоарната му политика влизат произведения на най-известните европейски и световни автори, както и на най-видните представители на българската литература.1969 г. \r\nОсъществява се първото цветно телевизионно излъчване в България.1944 г. \r\nНа 29 и 30 март се извършват тежки англо-американски бомбардировки над София. От 1943 г. авиацията на САЩ и Англия, базирана в Южна Италия, започва да извършва допълнителни стратегически операции върху германските съюзници, сред които е и Царство България.1944 г. \r\nИзлиза последният брой на в. \"Литературен глас\" – седмичник за литература, изкуство и обществени въпроси. Вестникът излиза веднъж седмично в София (16 септември 1928 г. – 29 март 1944 г.). Редактор е Д. Б. Митов. Сътрудници на изданието са Ал. Балабанов, проф. А. Златаров, Антон Страшимиров, проф. М. Арнаудов, Л. Стоянов, Калина Малина и др.1921 г. \r\nСъс закон на мястото на четирите отделения на Главната дирекция на статистиката се създават три отдела: демографски, стопански и културно-политически, всеки от които разполага със свои отделения и бюра. В това състояние Главната дирекция съществува до 1947 г. От 1948 г. преминава на подчинение към Държавна планова комисия.\r\nГлавна дирекция на статистиката е учреждение, създадено с царски указ от 21 март 1910 г. Поема функциите на Статистическото отделение, формирано още през 1880 г., наречено от 1897 г. Дирекция на статистиката. Занимава се със събиране, обработване и публикуване на статистически сведения за състоянието на страната. До 29 март 1921 г. има четири отделения: административно-редакторско, за индустрията и земеделието, за търговията, съобщенията и финансите и за правосъдието, просвещението и войната. Данните за населението са предмет на обхват от първото отделение.1916 г. \r\nПод немски натиск се постига споразумение за разрешаване на дипломатическата криза между  България и Австро-Унгария за владеенето на Косово и Албания. България трябва да опразни Елбасан и Дяково, но да задържи Прищина, Призрен и Качаник.1879 г. \r\nВ Търново (днес Велико Търново) се състои архиерейско събрание на митрополити и епископи от княжеството, на което се обсъжда църковното устройство на Българската екзархия.\r\nБългарската екзархия е върховна национална организация на Българската православна църква. Учредена е със султански ферман от 28 февруари 1870 г. и просъществува до 1953 г., когато е издигната в Българска патриаршия. Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя.1866 г. \r\nРегистрирано е земетресение в Кюстендилско. Според дописки в тогавашната преса няколко труса последователно разтърсват града, но “не докарали, слава Богу, никаква повреда”.На тази дата са родени:1966 г. \r\nВъв Велико Търново е роден Красимир Балъков – български футболист, играч на \"Етър\" и \"Спортинг\" (Португалия). Шампион е на страната (1991 г.), обявен е за най-добър играч на португалския шампионат (1992 г.). Национален състезател е, участва в българския национален отбор, завоювал 4 място на световното първенство в САЩ (1994 г.). От 1996 г. е състезател (халф) на германския \"Щутгарт\" (най-скъпо платеният футболист в отбора). Красимир Балъков има основен принос за успеха на българския национален отбор, на който е капитан, в квалификациите за европейско първенството в Португалия.1965 г. \r\nВ Русе е роден Красимир Каракачанов – политик, депутат в XXXVIII и ХХХХ Народно събрание. Завършва гимназия в София и история във Великотърновски университет \"Св. св. Кирил и Методий\" и Софийски университет \"Св. Климент Охридски\". От 1990 г. до 1995 г. е секретар на ВМРО. Съпредседател е на партията от 1995 г. до 1997 г. и председател от 1997 г. Женен е, има едно дете.1954 г. \r\nВ с. Пчеларово, Добричко е роден Ахмед Демир Доган – български политик. Завършва специалност \"Философия\" в Софийски университет “Св. Климент Охридски” през 1981 г. Аспирант е по философия към Българската академия на науките, защитава дисертация на тема \"Философски анализ на принципа на симетрия\" и получава научна степен кандидат на философските науки (1985 г.); научен сътрудник е в секция \"Диалектически материализъм\" в Института по история към Българската академия на науките (от 1986 г.). Доктор е по философия. През декември 1985 г. става учредител и лидер на Турското национално освободително движение в България. Автор е на програмния документ на нелегалната организация. На 12 юни 1986 г. е арестуван. Осъден е на 10 години лишаване от свобода и 3 години и половина принудително заселване. Амниситран е на 22 декември 1989 г. Депутат е в VII Велико Народно събрание (1990 г.) и в XXXVI, XXXVII, XXXVIII, XXXIX, ХХХХ и ХХХХI Народно събрание. Председател е на Парламентарната група на ДПС; директор е на вестник \"Права и свободи\". Женен е, има две деца.На тази дата умират:2016 г. \r\nУмира Александър Бръзицов - Авторът на редица български поп хитове и филмова музика.\r\nБръзицов е създал множество песни за Камелия Тодорова, Орлин Горанов, Нели Рангелова, Маргарита Хранова и много други. Автор е на музиката към повече от 80 анимационни, игрални и телевизионни филми, на над 150 песни и оркестрови пиеси.\r\nИма над 400 аранжимента, както и множество издадени авторски албуми. Печели многобройни награди у нас и в чужбина. През 2001 година заема длъжността директор на БНР.1977 г. \r\nУмира Георги Димитров Златев-Черкин – български композитор, педагог, артист. Роден е на 23 април 1905 г. в Русе. Учи музикално изкуство във Виена. Професор е в Българската държавна консерватория. Автор е на солови, хорови и масови песни. Съавтор е на химна на Република България.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.29", "title": "Денят 29 март в българската история"}
{"url": "http://www.focus-news.net/news/2018/03/29/2505309/pp-nfsb-shte-otkrie-nov-ofis-v-stolitsata.html", "text": "Новият офис на ПП НФСБ на ул. „Раковски“ 134, ет. 3, ще бъде официално открит от 14.30 часа. Това съобщиха от пресцентъра на НФСБ. Ще присъстват вицепремиерът и лидер на НФСБ Валери Симеонов, народни представители от политическата сила и активисти.", "date": "2018.03.29", "title": "ПП НФСБ ще открие нов офис в столицата"}
{"url": "http://www.focus-news.net/news/2018/03/29/2505313/denyat-29-mart-v-svetovnata-istoriya.html", "text": "2016 г. \r\nМеждународната организация по миграция награди държавния глава Росен Плевнелиев за изключителната му ангажираност по хуманитарните въпроси. Отличието на организацията е израз на признателност и уважение за изразените от президента позиции по отношение на миграционната ситуация в Европа.2016 г. \r\nЮжноамериканското правителство приветства решението на комисията да се разшири морската територия на Аржентина в южната част на Атлантическия океан с 35%, в която влиза и спорните Фолкландски острови.2015 г. \r\nНа президентските избори в Узбекистан е преизбран досегашният президент Ислам Каримов.2014 г. \r\nНа втория тур на изборите за президент на Словакия е избран бизнесменът Андрей Киска.2013 г. \r\nЗа първи път от създаване на сините каски Съветът за сигурност на ООН им дава разрешение да потушават размирици в Демократична република Конго.2012 г. \r\nВ индийската столица Ню Делхи се провежда четвъртата среща на БРИКС. Прието е решение за създаване на собствена банка.2012 г. \r\nВ Багдад се провежда 24-та конференция на Лигата на арабските държави.2011 г. \r\nСирийското правителството начело с премиера Мохамед Наджи ал Отари подава оставката си на президента Башар ал-Асад. Президентът обещава в близките дни да сложи край на продължилото 48 години извънредно положение.2007 г. \r\nАлмазбек Атамбев встъпва в длъжност като министър-председател на Киргизстан2006 г. \r\nИсмаил Абдел Салам Ахмад встъпва в длъжност като министър-председател на Палестинската автономия1973 г. \r\nПоследните американски войски се изтеглят от Южен Виетнам.\r\nВиетнамската война се води от 1964 г. до 1973 г. Тя е война, водена от САЩ във Виетнам за предотвратяване на установяването на комунистическо управление на полуостров Индокитай. САЩ се ангажират с проблемите на Виетнам и полуострова от средата на 50-те години, когато в южната част на страната през 1955 г. се създава Република Виетнам, и започва изграждането на т.нар. сайгонска армия с участието на американски експерти. През 1960 г. е създаден Национален фронт за освобождение на Южен Виетнам, който с помощта на Демократична република Виетнам, СССР и КНР разгръща освободително движение за обединение на страната. През 1963 г. със заповед на американския президент Джон Кенеди в Южен Виетнам са изпратени първите американски въоръжени части. През 1964 г. Конгресът на САЩ приема т.нар. Тонкинска резолюция, която поставя началото на войната. През 1968 г. е кулминация на войната. Тя обхваща цялата територия на страната. Година по-късно националните сили на Южен Виетнам създават Временно революционно правителство на Република Виетнам; в Париж започват мирни преговори между САЩ и Демократична република Виетнам. През 1973 г. Парижкото споразумение слага край на войната.1971 г. \r\nАмериканският лейтенант Уилям Кели е осъден на доживотен затвор за масовото убийство на жителите на виетнамското село Сонгми.1961 г. \r\nС одобряване на 23-та поправка от Конституцията на САЩ жителите на столицата Вашингтон за първи път получават право на глас в президентските избори.1936 г. \r\nВ Германия Адолф Хитлер получава 99% от гласовете на референдум за приемане на незаконната немска реокупация на Rhineland.1886 г. \r\nВ Атланта Джон Пъмбертън за първи път произвежда напитката “Кока-кола”.1867 г. \r\nСАЩ купуват от руския император Александър II Аляска за 7,2 милиона долара.1844 г. \r\nПоради замръзване Ниагарският водопад спира за едно денонощие. Ниагарският водопад се намира на река Ниагара, в Северна Америка на границата между САЩ и Канада. Козият остров го дели на 2 части - в Канада (широчина около 800 m, височина 48 m) и в САЩ (широчина 300 m, височина 51 m). Годишно отстъпва с 0,08-1,5 m. ВЕЦ. Той е туристически обект. Открит е през 1678 г.31795 г. \r\nНемският композитор Лудвиг ван Бетовен изнася първия си концерт във Виена. Той е един от най-видните представители на Виенската класическа школа и на музикалното изкуство през ХІХ в. От 1792 г. живее във Виена, където концертира като пианист до загубването на слуха си. Прогресиращото оглушаване, чиито първи признаци се проявяват през 1797 г., карат Бетовен да намали концертната си дейност, а след 1815 г. да я преустанови. Автор е на девет симфонии (последната с хор във финала, по Ф. Шилер), пет концерта за пиано и оркестър, Концерт за цигулка и оркестър, операта \"Фиделио\", увертюри \"Леонора\" № 1, 2, 3, \"Егмонт\", \"Кориолан\", Тържествена меса (Missa solemnis), 32 сонати за пиано, 10 сонати за цигулка, 16 струнни квартета, вокални пиеси и много др.1516 г. \r\nИзгонените от Испания евреи по силата на декрет на съвета на десетте са настанени във Венеция в обособен квартал - гето.На тази дата са родени:1973 г. \r\nРоден е Марк Овермарс – холандски футболист, нападател. След успешен сезон в отбора на \"Вилем 11\" (1992 г.), Овермарс преминава в \"Аякс\" - Амстердам и играе в него до 1996 г.; става шампион на Холандия и носител на Купата на европейските шампиони. През 1997 г. е продаден на лондонския \"Арсенал\", с който става шампион на Англия (1997-1998 г.) и носител на сребърен медал (1998-1999 г.). През 1998 г. е титуляр в отбора на Холандия на Световното първенство във Франция и достига до четвъртфинал.1972 г. \r\nРоден е Мануел Руи Коща – португалски футболист, атакуващ халф. Висок е 180 см, тежи 74 кг. Започва кариерата си в \"Бенфика\" (1991 г.), до 1994 г. изиграва 77 мача и отбелязва 9 гола. От 1994 г. до 2001 г. е състезател на \"Фиорентина\" (215 мача и 38 гола). От 1 юли 2002 г. е футболист на \"Милан\". С националния отбор на Португалия участва във финалите на световното първенство в Япония и Южна Корея (2002 г.).1848 г. \r\nРоден е Алексей Николаевич Куропаткин - руски военачалник, генерал. През 1881 г. като полковник взема участие в похода срещу тюркмените и завладява Ашхабад. Успява да се издигне по време на царуването на Николай II благодарение на гъвкавостта си и благоволението на царицата. Замества Вановски като министър на войната; през Руско-японската война застава начело на руските войски в Манджурия (1904-1905 г.). През Първата световна война е губернатор на Туркестан. След Октомврийската революция (1917 г.) приема длъжността технически съветник на Червената армия. През 1923 г.  правителството издава “Дневник на генерал Куропаткин”, извлечен от тайните архиви.1826 г. \r\nРоден е Вилхелм Либкнехт - немски публицист и социалист. През 1848 г. възнамерява да основе република в Германия; на следващата година взема дейно участие в Баденската революция, после бяга в Швейцария. В Лондон се сближава с Карл Маркс. През 1862 г. се връща в Германия и след 7 години основава заедно с Бебел в-к \"Фолксщаат\", орган на най-крайния социализъм. Депутат (1867-1870 г.) в Северногерманския Райхстаг. Ръководител е на нелегалната Германска социалдемократическа партия през 1878-1890 г. Един от основателите и лидерите на Втория интернационал.1430 г. \r\nРоден е Франсиско Хосе де Гойя и Лусиентес – испански художник и гравьор. Учи живопис в Сарагоса при художника Х. Лусана и Мартинес. Около 1769 г. отива  в Италия. Получава Втора премия от Пармската художествена  академия за картина с античен сюжет (1771 г.) и се връща в Испания, където рисува икони и фрески в духа на късния италиански барок. Около 1773 г. се преселва в Мадрид и създава повече от 60 пана, които служат като модели за килими в кралската килимарска работилница (1776-1780 г., 1786-1791 г.). От 1780 г. е избран за член на Мадридската художествена  академия. През 1785 г.  става зам.-директор, а от 1795 г. – директор  на живописното отделение. През 1786 г. е назначен за придворен живописец, тринадесет години по-късно е първи живописец на краля . През 1790-1800 г. портретното творчество на Гойя достига изключителен разцвет. Негови художествени произведения са:  \"Голата Маха\", \"Облечената Маха\" (ок. 1802 г.). Особено интересна е първата голяма серия офорти \"Капричос\" (1793-1797 г.). Създава картини с исторически характер \"Разстрел на въстаници през нощта на 3 май\" (1814 г.). Негови творби са още \"Кралското семейство\", \"Мадридски панаир\", \"Ложа в цирка за бикове\" и др. Неговите офорти \"Борба с бикове\", \"Капричос\", \"Ужасите от войната\" и др. му спечелват световна  известност.На тази дата умират:1970 г. \r\nУмира Лев Владимирович Кулешов - руски режисьор, теоретик на киното, педагог. В киното е от 1916 г. като художник на Бауер. По време на Гражданската война снима документални хроники. Първият му игрален филм “Проектът на инженер Прайт” (1918 г.) е с приключенски сюжет. През 1919 г. ръководи учебно студио, в което заедно с учениците си изследва монтажа и спецификата на киноактьорското изкуство. Монтажните открития на Кулешов са непреходни. Разработва концепция за работа с натуршчици, а не с актьори, изисква от тях безукорна физическа подготовка, умение да изпълняват всеки трик, да фиксират във всеки момент една-единствена “лесно разбираема емоция”. Отричайки актьора в киното, той всъщност подготвя киноактьори-професионалисти. Снима “Необикновените приключения на мистър Уест в страната на болшевиките” (1924 г.), “Лъчът на смъртта” (1925 г.), “Според закона” (1926 г.), “Веселото канарче” (1929 г.), “Великият утешител” (1933 г.), “Хоризонт” (1933 г.), “Сибиряци” (1940 г.), “Клетвата на Тимур” (1942 г.), “Ние от Урал” (1944 г.). От 1944 г. е преподавател във ВГИК. Публикува основополагащи трудове като “Киноизкуството” (1929 г.), “Репетиционният метод в киното” (1935 г.), “Основи на кинорежисурата” (1941 г.), “Кадър и монтаж” (1961 г.), “Първите киноснимки” (1962 г.).31790 г. \r\nУмира Мари Жан Антоан Никола, маркиз дьо Кондорсе (Condorset) – френски философ, математик и политик. Роден е на 17 септември 1743 г. На 16 години блестящо защитава теза по математика в присъствието на големия френски математик Д’Аламбер. Избран е за член на Френската академия на науките (1782 г.). По време на революцията, заради увода към проекта за нова конституция, е обвинен в жирондинство и се принуждава да се укрива от властта. През това време пише великолепния си “Очерк за историческата картина на постиженията на човешкия дух”. Заловен се самоубива в затвора, за да не бъде гилотиниран.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.29", "title": "Денят 29 март в световната история"}
{"url": "http://www.focus-news.net/news/2018/03/29/2505314/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с изключване на уличен водопровод на бул. „Президент Линкълн“, жк. „Овча купел“ 2, се налага спиране на водоподаването от 09.00 до 19.30 часа на клиентите на „Софийска вода”, живеещи в района на: ниска и висока зона на  бл. 41 А, ниска и висока зона на  бл. 41 Б, висока зона на  бл. 40,  висока зона на бл. 42, бл. 13,  вх А , вх. Б,  вх. В, вх. Г, вх. Д и  вх. Е. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 41.\r\nВъв връзка с монтаж на спирателен кран на бул. „Сливница“ жк. „Света троица“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Сливница“, ул. „Петрич“, ул. „Варна“, ул. „Габрово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пловдив“ ъгъла с ул. „Петрич“.\r\nВъв връзка с подмяна на сградно водопроводно отклонение на ул. „Българска морава“, жк. „Зона Б-5“, се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Българска морава“от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ ъгъла с бул. „Александър Стамболийски“.\r\nВъв връзка с подмяна на сградно водопроводно отклонение на ул. „Екзарх Йосиф“, Център, се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Екзарх Йосиф“от ул. „Георги Сава Раковски“ до ул. „Будапеща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екзарх Йосиф “ №57.\r\nВъв връзка с монтаж на спирателен кран на ул. „Св. Георги Софийски“ кв. „Крива река“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Св. Георги Софийски“ от ул. „Яков Крайков“ до ул. „Райко Жинзифов“, ул. „Добрила“; ул. „Захари Круша“ от ул. „Добрила“ до ул.„Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добрила“ №12.\r\nВъв връзка с подмяна на сградно водопроводно отклонение на ул. „Уста Генчо“, жк. „Красна поляна“ 3 -та част, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: по ул. „Уста Генчо“от ул. „Добротич“ до депо „Красна поляна“ и депо „Красна поляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уста Генчо“ №48.\r\nВъв връзка с подмяна на водовземна скоба до бл. 100, жк. „Младост“ 1, се налага спиране на водоподаването от 09.00 до 16.00 часа на клиентите на „Софийска вода”, живеещи в района на: бл. 100, трафопост до бл. 100. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 100.\r\nВъв връзка с подмяна на сградно водопроводно отклонение на ул. 729, кв. „Република“, се налага спиране на водоподаването от 9.30 до 13.30 часа на клиентите на „Софийска вода”, живеещи в района на: ул. 730. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 729 ъгъла с ул. 730.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.03.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/29/2505307/zam-ministar-denitsa-nikolova-shte-otkrie-renoviranata-sgrada-na-pozharnata-i-politsiyata-v-grad-peshtera.html", "text": "Заместник-министърът на регионалното развитие и благоустройството и ръководител на управляващия орган на ОПРР Деница Николова ще открие обновената сграда на Районна служба „Пожарна безопасност и защита на населението“ и Районното полицейско управление в град Пещера. Това съобщиха от пресцентъра на Министерство на регионалното развитие и благоустройството. Събитието ще се състои от 09.00 часа днес на ул. „Д-р Петър Цикалов“ 1 в град Пещера. Сградата е реновирана по проект „Повишаване на енергийна ефективност на публично държавна сграда: РСПБЗН и РПУ в град Пещера“, финансиран от Оперативна програма „Региони в растеж“ 2014-2020 г. с близо 800 хил. лв. Мерките включват подобряване на енергийната ефективност на сградата и промяна на облика на фасадата ѝ. \r\nОт 11.00 часа в хотел „Форум“ – Пазарджик зам.-министър Деница Николова ще участва в заседание на Регионалния съвет за развитие на Южен централен район. На него тя ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. от областите Кърджали, Пазарджик, Пловдив, Смолян и Хасково.\r\nДискусията е част от серията обществени обсъждания за новото статистическо райониране на страната, инициирани от Министерството на регионалното развитие и благоустройството.", "date": "2018.03.29", "title": "Зам.-министър Деница Николова ще открие реновираната сграда на пожарната и полицията в град Пещера"}
{"url": "http://www.focus-news.net/news/2018/03/29/2505317/ruse-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ ще имат приемни за граждани от 17.00 часа в град Русе. Това съобщиха от пресцентъра на ПП ГЕРБ. В централния офис на партията, намиращ се на ул. „Чипровци\" 2, на въпроси на хората ще отговарят Илиян Илиев и Богдан Донев. В клуба на ул. „Доростол\" 1 жителите на общината ще могат да поставят своите проблеми пред Елка Симеонова и Светлозар Симеонов. Тихомир Георгиев и Бедрос Пехливанян ще са на разположение на хората за отговор на актуални проблеми в клуба в кв. „Чародейка“, комплекс „Чародейка“, ет. 2. Д-р Ервин Чакърян и Владислав Атанасов ще бъдат в клуба на ул. „Отец Паисий\" 4, а Димитър Кънчев – в клуба на ул. „Илинден\" №7 в кв. „Дружба\" 3 (до комплекс „Олимпия“).", "date": "2018.03.29", "title": "Русе: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/03/29/2505286/regnum-sarbiya-nyama-da-goni-ruski-diplomati.html", "text": "Властите в Сърбия няма да се присъединят към мерките против Русия, предприети от  множество западни  европейски страни. Това е заявил Сръбския президент Александър Вучич в телефонен разговор с президента на Руската федерация, съобщава правителствената пресслужба на Сърбия, цитирана от руската агенция REGNUM,\r\n „Президентът Вучич е съобщил на президента Путин, че Сърбия няма да участва в провеждането на каквито и да е мероприятия против Русия и няма да гони руски дипломати от своята страна, независимо, че повечето страни в региона, в който се намира Сърбия вече са направили това“, предават от правителствената пресслужба\r\nОсновната тема на разговора, състоял се по инициатива  Сърбия са били обсъдени обострената ситуация в Косово след задържането в Косовска Митровица на преговарящия в брюкселския диалог между Белгард и Прищина Марко Джурич и възникналите стълкновения между специалните части и косовските  сърби.\r\nСпоред съобщението на пресслужбата Владимир Путин е заявил, че „Сърбия се явява ключов партньор на Русия, както на Балканите, така и в Европа и Русия ще поддържа Сърбия в борбата и за съхранение на независимостта и териториалната й цялост“.\r\nПутин е съобщил, че Русия поддържа направените в духа на резолюция 1244 на Съвета за сигурност на ООН и само тези международни усилия, които се предприемат в рамките на тази резолюция.\r\nДвамата лидери са се „договорили с оглед напрегнатата обща политическа ситуация  да бъдат в постоянен контакт“. Юлиян Марков", "date": "2018.03.29", "title": "REGNUM: Сърбия няма да гони руски дипломати"}
{"url": "http://www.focus-news.net/news/2018/03/29/2505310/liderat-na-bsp-sofiya-kaloyan-pargov-shte-uchastva-v-preskonferentsiya-po-povod-74-tata-godishnina-ot-anglo-amerikanskite-bombardirovki-nad-sofiya.html", "text": "Lидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София. Това съобщиха от пресцентъра на БСП - София. Събитието е по инициатива на фондация „Братя Василеви” и в него ще вземат участие председателят на фондацията Васил Василев, почетният председател на Съюза на патриотичните сили „Защита” Йордан Величков и акад. Георги Марков.\r\nПресконференцията ще се проведе от 12.00 часа в Националния пресклуб на БТА (бул. „Цариградско шосе” 49).\r\nНа 30 март в 11.00 часа, БСП – София, фондация „Братя Василеви“ и  СПС „Защита” ще отбележат деня, в който е извършена най-тежката бомбардировка над София, като поднесат цветя и венци пред паметника на загиналите и пострадалите от бомбардировките софиянци (между югоизточното крило на храм-паметника „Св. Александър Невски“ и Народното събрание).", "date": "2018.03.29", "title": "Лидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София"}
{"url": "http://www.focus-news.net/news/2018/03/29/2505315/varna-zapochvat-velikdenskite-chestvaniya-v-grada.html", "text": "Великденски четения започват във Варна, предаде репортер на Агенция „Фoкус”. С благословението на Негово високопреосвщенство Варненския и Великопреславски митрополит Йоан във Варна ще се проведат традиционните Великденски четения. Те се организират от църковното настоятелство на храм „Св. Атанасий” .\r\nЧетенията ще започнат от 18.00 часа, в храм „Св. Атанасий с лекция на тема „Христовото спасително дело”. Лектор: доц. Костадин Нушев от Богословски факултет на СУ „Св. Климент Охридски”. \r\nНикола ПЕТКОВ", "date": "2018.03.29", "title": "Варна: Започват Великденските чествания в града"}
{"url": "http://www.focus-news.net/news/2018/03/29/2505318/smolyan-zapochva-remont-i-rehabilitatsiya-na-chetiri-ulitsi-v-grada-po-op-regioni-v-rastezh.html", "text": "От 11.00 часа днес на ул. „Евридика“ непосредствено след кръстовището с ул. „Дичо Петров“ ще се проведе официална церемония „Първа копка“ по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на град Смолян“, който се осъществява с финансовата подкрепа на Оперативна програма „Региони в растеж” 2014 – 2020, съфинансирана от Европейския съюз чрез Европейски фонд за регионално развитие. Това съобщиха от пресцентъра на Община Смолян. Церемонията ще постави началото на строителните дейности за реконструкция и рехабилитация на улиците „Спортна“, „Бейклица“, Евридика“ и „Зорница“ в Смолян.", "date": "2018.03.29", "title": "Смолян: Започва ремонт и рехабилитация на четири улици в града по ОП „Региони в растеж“"}
{"url": "http://www.focus-news.net/news/2018/03/29/2505320/veliko-tarnovo-v-debelets-shte-se-provede-21-viyat-obshtinski-praznik-na-gradskata-pesen-zasmyana-prolet.html", "text": "Общината и НЧ „Съгласие – Дебелец“ организират 21-ви общински празник на градската песен „Засмяна пролет“ – Дебелец 2018. Това съобщиха от пресцентъра на Община Велико Търново. Събитието ще се проведе от 18.00 часа днес в салона на читалището. Ще участват състави от Дебелец, Дичин, Шемшево, Беляковец, Самоводене. Шереметя, Пчелище, Ново село, Момин сбор, Арбанаси, Балван, Килифарево, Церова Кория, Русаля и Ветринци. Входът е свободен.", "date": "2018.03.29", "title": "Велико Търново: В Дебелец ще се проведе 21-вият общински празник на градската песен „Засмяна пролет“"}
{"url": "http://www.focus-news.net/news/2018/03/29/2505319/stara-zagora-obshtinskiyat-savet-v-kazanlak-shte-zasedava.html", "text": "Общинският съвет в Казанлък ще проведе от 9.30 часа в зала „Инфра“ редовно заседание. В дневния ред на сесията са включени 15 въпроса за разглеждане. Сред акцентите в заседанието ще бъде точката, в която ще бъде разисквано приемането на нова Наредба 9 за условията и реда за записване, отписване и преместване на деца в общинските детски градини на територията на община Казанлък. \r\nДруг акцент е учредяване право на строеж в полза на Министерството на здравеопазването за строителство на два центъра за специализирана здравно-социална грижа дза деца с увреждания, имащи потребност от постоянни медицински грижи, върху частна общинска собственост. Сградите ще бъдат едноетажни по 500 квадратни метра застроена площ всяка една от тях и ще бъдат разположени върху част от общински имот, чиято обща площ е 6756 квадратни метра. Теренът се намира в ж.к. „Изток”, като двата центъра ще заемат площ от 1600 кв. м.", "date": "2018.03.29", "title": "Стара Загора: Общинският съвет в Казанлък ще заседава"}
{"url": "http://www.focus-news.net/news/2018/03/29/2505321/varna-obshtinskiyat-savetnik-ot-pp-gerb-veselin-angelov-organizira-priemna-za-grazhdani.html", "text": "Общинският съветници от ПП ГЕРБ – Варна Веселин Ангелов ще се срещне с граждани. Това съобщиха от пресцентър ПП ГЕРБ – Варна. Приемното време на общинския съветник ще бъде от 14.00 до 16.00 часа в офиса на партията на ул. „Георги Бенковски” №1.", "date": "2018.03.29", "title": "Варна: Общинският съветник от ПП ГЕРБ Веселин Ангелов организира приемна за граждани"}
{"url": "http://www.focus-news.net/news/2018/03/29/2505322/pazardzhik-v-grada-shte-se-provede-diskusiya-posvetena-na-novoto-statistichesko-rayonirane-na-strana-v-ramkite-na-rayonite-za-planirane.html", "text": "В града ще се проведе дискусия, посветена на новото статистическо райониране на страна в рамките на районите за планиране. Това съобщиха от пресцентъра на Министерство на регионалното развитие и благоустройството. Събитието ще се проведе от 10.30 часа днес в хотел „Форум“ – Пазарджик. Дискусията е насочена към районирането на областите от Южен централен район – Кърджали, Пазарджик, Пловдив, Смолян и Хасково. \r\nДо средата на месец април Министерството на регионалното развитие и благоустройството ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите ще бъдат водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие. \r\nНа 3 април от 10.00 часа в Областна администрация – Стара Загора заместник-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. \r\nНа 12 април от 10.00 часа в хотел „Черно море“ – Варна ще е срещата-дискусия за Североизточен район с областите Варна, Добрич, Силистра и Шумен. \r\nИнициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.29", "title": "Пазарджик: В града ще се проведе дискусия, посветена на новото статистическо райониране на страна в рамките на районите за планиране"}
{"url": "http://www.focus-news.net/news/2018/03/29/2505323/pernik-v-grada-shte-se-provede-konkurs-za-pisano-velikdensko-yaytse.html", "text": "18 отбора с по четирима ученици от училищата в града ще се включат в традиционния конкурс за писано великденско яйце. Това съобщиха от пресцентъра на Община Перник. Инициативата ще се състои от 14.30 часа днес пред Двореца на културата. Общината, която е инициатор на надпреварата, ще осигури по три малки и едно голямо глинено яйце. Изрисуваните яйца ще бъдат оценявани от жури, чиито председател е директорът на Регионалния исторически музей Венцислава Крумова, а членове са художниците Здравко Стойнев и Гергана Николова. В рамките на проявата ще бъдат връчени награди от кмета на Община Перник Вяра Церовска.  \r\nДокато художниците рисуват яйцата празничната атмосфера ще се поддържа от звънки песни и кръшни хора. В празничната програма ще се изявят талантите от детско-юношеския театър \"Мускетарите\" и ансамбъл \"Граовче\" към Обединения детски комплекс.\r\nПо повод Великден Перник ще бъде изпъстрен с великденска украса. Красивите яйца, изработени от децата на Перник, ще създават допълнително настроение.", "date": "2018.03.29", "title": "Перник: В града ще се проведе конкурс за писано великденско яйце"}
{"url": "http://www.focus-news.net/news/2018/03/29/2505325/viktorina-po-bezopasnost-na-dvizhenieto-provezhdat-v-stara-zagora.html", "text": "Общински кръг на викторина по безопасност на движението „Да запазим децата на пътя“ ще се проведе от 14.00 часа в Зала 1 на Община Стара Загора. Това съобщиха от пресцентъра на Община Стара Загора.\r\nВ нея ще вземат участие ученици от V- VII клас от девет общински училища. Организатори на проявата са Община Стара Загора и Сектор „Пътна полиция“ към ОД на МВР – Стара Загора. \r\nСъстезанието ще премине в три кръга. В първия всеки отбор ще получи тест  – листовка с 20 въпроса, на които трябва да се отговори в рамките на 10 минути. Във втория кръг участниците ще отговарят на 8 въпроса и три минути за мислене, а в третия трябва да разпознаят основните части на велосипед, да участват в ситуация за оказване на долекарска помощ, да сглобят два пъзела с пътен знак  и да поправят велосипед. \r\nЖури в състав: полицейски инспектор Грозданка Андреева – Сектор „Пътна полиция“, Десислава Нанева – специалист в отдел „Образование“ и Асен Асенов – главен експерт в отдел „Спорт“ ще оценява представянето на участниците.", "date": "2018.03.29", "title": "Викторина по безопасност на движението провеждат в Стара Загора"}
{"url": "http://www.focus-news.net/news/2018/03/29/2505326/burgas-obshtinskiyat-savetnik-ot-gerb-stefan-kolev-organizira-priemna-za-grazhdani.html", "text": "Общинският съветник от ГЕРБ Стефан Колев организира приемен ден в Бургас от 16.30 часа до 18.00 часа в централата на партията на улица \"Конт Андрованти\" 5. Това съобщиха от пресцентъра на ПП ГЕРБ. Стефан Колев е член на постоянната Комисия по образование и вероизповедания и на Комисията по устройство на територията в Общинския съвет на Бургас.\r\nЗаписвания се правят на място в офиса на ГЕРБ или на телефон 056 81 90 40.", "date": "2018.03.29", "title": "Бургас: Общинският съветник от ГЕРБ Стефан Колев организира приемна за граждани"}
{"url": "http://www.focus-news.net/news/2018/03/29/2505324/stoyanka-mutafova-gostuva-v-haskovo.html", "text": "Актрисата Стоянка Мутафова ще бъде в Хасково, за да представи биографичната книга „Добър вечер столетие мое“. Автор е дъщеря ѝ Мария Грубешлиева. Това съобщиха от пресцентъра на Община Хасково.\r\nСтоянка Мутафова ще бъде в Хасково по покана на кмета Добри Беливанов.\r\nСрещата с почитателите на актрисата е от 19.00 часа в залата на ДКТ „Иван Димов“, входът е свободен.", "date": "2018.03.29", "title": "Стоянка Мутафова гостува в Хасково"}
{"url": "http://www.focus-news.net/news/2018/03/29/2505327/dutch-news-holandiya-shte-otmeni-zabranata-voennite-da-nosyat-uniforma-na-publichno-myasto.html", "text": "Холандското правителство смята да отмени забраната за носене на военна униформа на публично място с надеждата, че така повече хора биха се присъединили към въоръжените сили. Забраната е въведена през 2014 г., поради опасения, че войниците могат да се превърнат в цел за терористите, пише   Dutch News.\r\nМинистърът на отбраната Анк Бийлевард обяви, че в се планира премахването на забраната, частично, за да се увеличи уважението към армията в обществото. „Армията е работа, който трябва да защити кралството и съюзниците ни. Затова и хората трябва да могат да познават войниците“, заяви министърът.  „Необходими са ни нови набори и е важно да им покажем какво прави армията и да може те да общуват“, допълни той. Виктор Турмаков", "date": "2018.03.29", "title": "Dutch News: Холандия ще отмени забраната военните да носят униформа на публично място"}
{"url": "http://www.focus-news.net/news/2018/03/29/2505328/dobrich-velikdenski-klasicheski-kontsert-na-trio-hristov-shte-se-sastoi-v-ogledalna-zala-neli-bozhkova.html", "text": "Oт 18.00 часа в Огледална зала „Нели Божкова“ ще се състои Великденският класически концерт на Трио Христов. Това съобщиха от пресцентъра на Общината. Добричката музикална публика ще се срещне отново с Евгения Христова, Мария Христова и Петър Христов, които пристигат специално за този концерт от Берлин, Мюнхен и Карлсруе, Германия. Концертът пред родна публика в Добрич включва класическа, романтична и латиноамериканска музика. За първи път в Добрич ще бъде представен един от първите електронни музикални инструменти и единственият, на който се свири без да бъде докосван. Входът на концерта в Добрич е свободен.\r\nПетър Христов, Мария Христова и Евгения Христова започват музикалния си път в родния си град Добрич, възпитаници са на средното музикално училище „Добри Христов” - Варна, на Държавната музикална академия „Панчо Владигеров” - София и са специализирали солова, камерна и барокова музика в германските музикални академии в Мюнхен, Берлин, Хановер, Карлсруе, Тросинген и Любек, завършвайки най-високата степен за музикално изпълнителско образование в Германия – солистичен диплом. Лауреати са на награди от конкурси в България, Германия, САЩ, Чехия, Италия и Австрия. Професионалният им път преминава през оркестрите на Българското национално радио, Българската национална опера, Оркестър „Густав Малер” с диригент Клаудио Абадо, Мюнхенските симфоници, Мюнхенския камерен оркестър, Магдебургския симфоничен оркестър, Франкфуртската опера, Ансамбъл „Феникс” Базел, преподавателска дейност във висши немски музикални училища, воденето на майсторски класове, концерти със солова и камерна музика в страни от пет континента.", "date": "2018.03.29", "title": "Добрич: Великденски класически концерт на Трио Христов ще се състои в Огледална зала „Нели Божкова“"}
{"url": "http://www.focus-news.net/news/2018/03/29/2505331/mvr-12-dushi-sa-raneni-pri-katastrofi-v-stranata-prez-izminaloto-denonoshtie.html", "text": "12 души са ранени при 12 катастрофи в страната през изминалото денонощие. Това съобщиха от пресцентъра на МВР. В столицата са станали 1 тежко и 33 леки пътни инцидента, при които има един пострадал.\r\nОт началото на годината при пътни инциденти са загинали 98 души, а 1624 са ранени.", "date": "2018.03.29", "title": "МВР: 12 души са ранени при катастрофи в страната през изминалото денонощие"}
{"url": "http://www.focus-news.net/news/2018/03/29/2505330/v-ruskata-tsarkva-sv-nikolay-shte-se-otsluzhi-taynstvoto-eleosveshtavane.html", "text": "Днес сутринта в храма подворие на Светейшия патриарх на Москва и цяла Русия \"Св. Николай мирликийски Чудотворец\" ще бъде отслужен молебен, при св. мощи на св. Серафим Софийски Чудотворец, предаде репортер на Агенция \"Фокус\". От 17.00 часа в храма ще бъде отслужено св. Тайнство Елеосвещаване (Маслосвет). Това ще стане за първи път, след като Негово високопреподобие архимандрит Васиан пое ръководството на подворието. \r\nНикола ПЕТКОВ", "date": "2018.03.29", "title": "В Руската църква \"Св. Николай\" ще се отслужи Тайнството Елеосвещаване"}
{"url": "http://www.focus-news.net/news/2018/03/29/2505333/ministar-krasimir-valchev-ima-nedostig-na-uchiteli-pa-matematika-i-fizika.html", "text": "В образователната система има недостиг на кадри, най- сериозен е при учителите по математика и физика. Това каза министърът на образованието Красимир Вълчев в предаването „Тази сутрин” по бТВ. Всяка година се пенсионират около 4 хил. учители, опитваме се да ги задържим в системата, но в дългосрочен план това няма да реши проблема, допълни той.\r\nВълчев напомни, че е предвидено двойно увеличение на заплатите на учителите в рамките на четиригодишния мандат на правителството. Това е една от мерките за привличане на млади кадри в системата. В момента средната учителска заплата е около 900 лв. Важен е и престижът на професията, напомни той.\r\nПо думите на Вълчев проблем с училището към Техническия университет няма, проблемът бил в липсата на разговор с родителите, който се е състоял вчера. Казусът е само в правоотношенията на директора на училището, а не в това то да е към ТУ, уточни министърът. Подобни проблеми щели да се решат с подготвени промени в Закона за висшето образование.\r\nПросветното министерство ще изпълни и поетите ангажименти за намаляване тежестта на ученическите раници със закупуване на шкафчета, осигуряването на електронни варианти на учебниците и намаляване на броя на учебните тетрадки.", "date": "2018.03.29", "title": "Министър Красимир Вълчев: Има недостиг на учители па математика и физика"}
{"url": "http://www.focus-news.net/news/2018/03/29/2505292/ria-novosti-london-okazval-natisk-varhu-viena-da-izgoni-ruski-diplomati.html", "text": "Министърът на външните работи на Австрия Карин Кнайсл заявява, че британският посланик във Виена нееднократно се е опитвал да окаже натиск върху австрийските власти да изгонят руски дипломати, предава РИА Новости.\r\nАвстрия обаче категорично отказва да предприеме такива мерки. Виена е взела това решение заради възможните реципрочни мерки от страна на Москва и заради необходимостта от поддържане на диалога с Русия.\r\nОсвен това Кнайсл напомня, че Австрия е влязла в Европейския съюз през 1995 година като независима държава. Юлиян Марков", "date": "2018.03.29", "title": "РИА Новости: Лондон оказвал натиск върху Виена да изгони руски дипломати"}
{"url": "http://www.focus-news.net/news/2018/03/29/2505329/sofiya-v-regionalniya-istoricheski-muzey-shte-bade-otkrita-izlozhba-posvetena-na-grupata-na-bistrishkite-babi.html", "text": "Регионалният исторически музей е домакин на изложба, посветена на групата на „Бистришките баби“. Това съобщиха от пресцентъра на Столична община. Експозицията ще бъде открита на 29 март 2018 г. от 12.00 часа в зала „Инфоцентър“ на Музея. Групата на „Бистришките баби“ изпълнява локален репертоар като някои от песните са много старинни, емблематични за София и Софийския регион. Изложбата представя локалния контекст, в който старинният двуглас е съхранен, водещи певици през годините, както и интереса към групата в международен план.\r\nГрупата е сформирана като „Бистришки баби“ през 1946 г. Специалистите определят начина на пеене като полифония. Този тип музициране се поставя в полето на неписмените култури и води началото си от предхристиянската епоха. Репертоарът на групата наброява над 300 песни.\r\nИсторически погледнато в с. Бистрица по семейна традиция пеенето е сред най-важните компоненти от обучението на девойките.", "date": "2018.03.29", "title": "София: В Регионалния исторически музей ще бъде открита изложба, посветена на групата на „Бистришките баби\""}
{"url": "http://www.focus-news.net/news/2018/03/29/2505332/plovdiv-intenziven-e-trafikat-po-avtomagistrala-trakiya-i-patishtata-plovdiv-karlovo-i-plovdiv-asenovgrad.html", "text": "Интензивен е трафикът по пловдивския участък на автомагистрала „Тракия“, също по направленията Пловдив - Карлово, Пловдив - Пещера и Пловдив - Асеновград. Това съобщиха за Радио „Фокус“ – Пловдив от Областното пътно управление. Натоварено е движението по пътя Пловдив - Съединение. Пътните настилки на територията на Пловдивска област са предимно сухи, в усойните и планински райони – на места мокри и влажни, но обработени срещу заледявания. Остава забранено движението на камиони над 12 тона през прохода Троян - Кърнаре, също по пътя Поповица - Болярци и по отсечката град Лъки - пътно кръстовище за хижа \"Момчил юнак\". Забранено е движението за всички моторни превозни средства по пътя Белица - Загражден - Давидково, в участъка от км 13 до км 18, заради компрометирана пътна настилка. Преминаването по пътя Шишманци - Белозем в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май.\r\nОт Областното пътно управление предупреждават, че е повишена опасността от образуването на свлачища и срутища по пътищата в планинските райони на областта. Най-рискови са направленията,  Кричим - Девин, Югово - Лъки и Асеновград - Смолян. Водачите трябва да преминават с повишено внимание и съобразена скорост по посочените пътни отсечки.\r\nТрафикът на територията на град Пловдив също е натоварен към този час на деня. Задръствания се образуват по булевардите „Пещерско шосе“, „Христо Ботев“, „Васил Априлов“, „Цар Борис III Обединител“, „Шести септември“, „Руски“, „България“, „Източен“, „Освобождение“ и „Санкт Петербург“. Натоварено е движението и по входно-изходните артерии. Пътните настилки в града са предимно сухи.\r\nТони МИХАЙЛОВ", "date": "2018.03.29", "title": "Пловдив: Интензивен е трафикът по автомагистрала „Тракия“ и пътищата Пловдив - Карлово и Пловдив - Асеновград"}
{"url": "http://www.focus-news.net/news/2018/03/29/2505334/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” след редовната света Литургия от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.03.29", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/03/29/2505316/poslanikat-na-balgariya-v-rusiya-boyko-kotsev-v-balgariya-sam-po-porachenie-na-premiera-borisov.html", "text": "В 22 часа на 28 март 2018 г. в България пристигна посланикът на България в Русия Бойко Коцев, съобщиха от екипа на  Радио К2. На Терминал 2 го чакаха български медии. Питаха. Ето какво отговори Коцев…. Радио К2: Съгласен ли сте да Ви отзоват от Москва заради Скрипал и „Новичок”?Бойко Коцев: Както знаете аз съм тук по поръчение на премиера Борисов за консултации. Много Ви благодаря, наистина нямаше нужда. Очаквам да проведем консултациите.  Медия: Трябва ли да бъде солидарна България в тази ситуация с Великобритания?Бойко Коцев: Вън от всякакво съмнение. Аз обещавам да отговоря на всички ваши въпроси. Изпращайте ги в пресцентъра на МВнР. При всички положения след провеждането на консултациите ще отговоря на всички ваши въпроси. Моята внучка ме чака да ме види, да я прегърна, да й занеса подаръците и ми е направила баница, ще изстине!Радио К2: Сигурно сте тук и за Великден за празниците? Може ли да кажете само ще Ви отзоват ли, ще си подадете ли оставката? Или може би ще ставате президентски посланик?", "date": "2018.03.29", "title": "Посланикът на България в Русия Бойко Коцев: В България съм по поръчение на премиера Борисов"}
{"url": "http://www.focus-news.net/news/2018/03/29/2505336/stara-zagora-kmetat-zhivko-todorov-shte-se-sreshtne-sas-svetovniya-shampion-po-muay-tay-sevdalin-slavov.html", "text": "Кметът Живко Тодоров ще се срещне със световния шампион по муай-тай Севдалин Славов. Срещата ще се състои в 14.30 часа в общинската зала 203. Това съобщиха от пресцентъра на Община Стара Загора. Състезателят на Спортен клуб „Сезан“ - Стара Загора Севдалин Славов стана световен шампион по муай-тай на Световното първенство в Тайланд. То се проведе между 12 и 16 март 2018 г. в Банкок и събра бойци по муай-тай от цял свят. Националният ни състезател надигра убедително Уругвай и е новият Световен шампион в категория до 63.5 кг. \r\nСевдалин Славов тренира в СК „Сезан\" от 7 години. Възпитаник е на Професионалната гимназия по строителство, архитектура и геодезия „Л. Байер“ в Стара Загора. В момента е студент в Техническия университет в София. Той е Европейски шампион и многократен републикански шампион без загуба на професионалния ринг.", "date": "2018.03.29", "title": "Стара Загора: Кметът Живко Тодоров ще се срещне със световния шампион по муай-тай Севдалин Славов"}
{"url": "http://www.focus-news.net/news/2018/03/29/2505339/shumen-v-sila-e-zabranata-za-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Пътните настилки на територията на областта са преобладаващо мокри, предаде репортер на Радио „Фокус“ - Шумен. Времето е с променлива облачност, видимостта е нормална. Температурата на въздуха е от 1 до 3 градуса. Върбишки проход остава затворен за всички видове пътни превозни средства. Ришки проход е отворен без ограничения. Ограничено е движението на автомобили над 3,5 тона по пътя Секулово – Тодор Икономово от км 9 до км 16, поради компрометирано състояние на мостово съоръжение. В сила е забраната за автомобили над 10 тона по пътя Радко Димитриево – Друмево поради свлачища. Обходът е Шумен - Овчарово - Друмево. Опасност от падащи камъни има по пътя Шумен - Карнобат.\r\nИвелина ИВАНОВА", "date": "2018.03.29", "title": "Шумен: В сила е забраната за автомобили над 10 тона по пътя Радко Димитриево – Друмево поради свлачища"}
{"url": "http://www.focus-news.net/news/2018/03/29/2505340/pregled-na-osnovnite-temi-v-starozagorskiya-pechat.html", "text": "„Договорите с американските „Марици“ не са на дневен ред, категорични са енергийни специалисти“ е водещо заглавие от страниците на вестник „Старозагорски новини“. Държавата няма интерес понастоящем да бъдат развалени дългосрочните договори с американските централи ТЕЦ „Ей и Ес Гълъбово“ и ТЕЦ „КонтурГлобал Марица изток 3“ за задължително изкупуване на електроенергия от НЕК, смятат български енергийни специалисти. Всякакви варианти за компенсации или неустойки при преждевременното им прекратяване ще доведат до изплащане накуп на стотици милиони евро и до дестабилизиране на енергийната ни система. \r\nОт друга страна това би довело и до влошаването на инвестиционния климат в страната. Енергийните специалисти са категорични, че Министерството на енергетиката и правителството не трябва да предприемат действия в тази посока, тъй като те ще доведат до неблагоприятни за държавата ни последствия. Медията припомня, че офанзивата за прекратяване на договорите на американските „Марици“ е на четирите националнопредставени работодателски организации. През февруари КРИБ, БСК, АИКБ и БТПП на два пъти се срещнаха с премиера Борисов по проблемите на енергетиката, като и на двете срещи настояха за прекратяване на договорите на ТЕЦ „КонтурГлобал Марица изток 3“ и ТЕЦ „Ей и Ес Гълъбово“ с НЕК. На 16 март беше проведена трета среща, след което работодателските организации изпратиха съобщение до медиите, гласящо дословно: „Участниците в срещата постигнаха съгласие, че трябва да се предприемат енергични мерки за прекратяване на договорите с американските централи във връзка със съществуването на неправомерна държавна помощ. В хода на разговора бе констатирано, че са налице всички предпоставки това да се случи в рамките на няколко седмици“. Дали преференциалното изкупуване на ел. енергия от американските централи е неправомерна държавна помощ, трябва да се произнесе Европейската комисия, към която българското правителство е направило запитване. Такъв отговор до момента не е получен, но четирите работодателски организации явно са иззели функциите на ЕК и се произнасят от нейно име. \r\nНовата офанзива на четирите националнопредставени работодателски организации дойде в края на миналата седмица, когато беше обявено, че ръководителите им - Кирил Домусчиев, Божидар Данев, Васил Велев и Цветан Симеонов, в качеството си на физически лица са изпратили жалба до омбудсмана на РБ срещу двете американски топлоелектрически централи. \r\n„Отговорно твърдим, че те в постоянен и непрекъснат режим, с последователност, достойна за по-добри дела, ни ограбват ежедневно, ежечасно и ежеминутно, като ни „измъкват“ от джобовете по 14 лева на мегаватчас използвана електроенергия\", се казва в жалбата, като се призовава за незабавно разследване и предприемане на мерки за пресичане на това нарушаване на правата на потребителите, „изразяващо се в открит и, на пръв поглед, узаконен грабеж“. Провокацията доведе до ответен отговор вчера от страна на ТЕЦ \"Ей и Ес Гълъбово\" \r\n„Жалбата, подадена минaлата седмица от ръководителите на работодателските организации до Омбудсмана на Република България г-жа Мая Манолова, съдържа напълно неверни обвинения към нашата компания. \r\nКатегорично отхвърляме подобни обвинения, които не почиват на реални доказателства и са насочени към уронване на престижа на компанията и нанасяне на вреди на нашия бизнес в България“, се казва в изявлението на ТЕЦ „Ей и Ес Гълъбово“. От дружеството изразяват сериозна загриженост, че подобни преднамерени опити за дискредитиране на големи международни инвеститори в България влошават инвестиционния климат и поставят под въпрос неприкосновеността на договорните споразумения в страната. Какво цели едрият бизнес с офанзивите си? Към този момент българските енергийни специалисти нямат еднозначен отговор. Една от версиите е за меркантилен интерес на някои от крупните работодатели, занимаващи се с производство на ток от ВЕИ-та. Втора пък е свързана с нагласата им, че ако договорите на американските централи бъдат прекратени и те излязат на свободния енергиен пазар, цената на ел. енергията ще падне. Енергийните специалисти обаче са категорични, че това няма как да се случи. Според тях пазарното правило, че по-голямото предлагане на дадена стока сваля цената, от което биха се възползвали работодателите, не важи за ел. енергията, тъй като в случая не става дума за търговия с краставици и домати. Има и трета версия - за сценарий, целящ дестабилизацията на настоящото управление на държавата. Тази версия обаче въобще не е за пренебрегване в предвид досегашните напъни на едрия бизнес да менажира Министерството на енергетиката. \r\n„Посланикът на САЩ от вчера е на посещение в Старозагорска област“ е друго заглавие от страниците на ежедневника. В рамките на двудневната си визита в област Стара Загора посланикът на САЩ Ерик Рубин вчера първо посети ТЕЦ „КонтурГлобал Марица Изток 3“. Топлоцентралата, която понастоящем се притежава и управлява от „КонтурГлобал“ (73%) и НЕК (27%), е втората по големина у нас, ползваща като суровина лигнитни въглища и на трето място, с дял от 7% в инсталираните мощности на страната, като осигурява 9% от годишното енергийно производство. През последните 15 години в централата са направени инвестиции от над 700 милиона евро. След приключването на рехабилитацията и модернизацията тя бе първата на Балканите, приведена в пълно съответствие с най-високите европейски стандарти за безопасност на труда и опазване на околната среда, а през 2012 - 2015 г. там бяха направени допълнителни инвестиции, с които бяха достигнати новите стриктни норми на ЕС за емисии, влезли в сила от началото на 2016 г., припомниха от пресцентъра на компанията. От там уточниха още, че през последните пет години „КонтурГлобал Марица Изток 3“ е инвестирала над 3 милиона лева в благосъстоянието и развитието на местната общност, посредством реализирането на многобройни инфраструктурни и други проекти в Гълъбово и близките населени места, както и в Стара Загора. По време на посещението си посланик Рубин се е запознал с производствения процес на електроцентралата и програмите за социални инвестиции на компанията – „Енергия за живот“ и „Сила за прогрес“. Американският посланик и неговата делегация са посетили и Спасителния център за диви животни „Зелени Балкани“ в Стара Загора, с който ТЕЦ „КонтурГлобал Марица Изток 3“ има дългогодишно сътрудничество, както и Регионалната библиотека „Захарий Княжески“. В читалнята, наскоро технологично подсигурена от „КонтурГлобал Марица Изток 3“, г-н Рубин се е срещнал с учениците от ПГ по електротехника и енергетика в Гълъбово, заедно с техния помощник-учител по английски език по програмата „Фулбрайт“ г-н Кийгън Скот. Вечерта посланик Рубин е провел неформална вечеря с представители на местната и централната власт, лидери на стопански и образователни институции, и енергийни и други компании от региона. \r\n„Гълъбовските полицаи не са охранявали незаконния протест, а пресичането на пешеходна пътека в Обручище“, пише още изданието. Полицейските служители на РУ - Гълъбово, не са охранявали незаконен протест в село Обручище на 27 март рано сутринта, а са били на място, за да гарантират обществения ред и спазването на Закона за движение по пътищата. Това заяви вчера за медията ни директорът на ОДМВР - Стара Загора, старши комисар Георги Хаджиев, позовавайки се на доклада, който е получил от полицейското управление в Гълъбово. Протестът на 27 март рано сутринта се състоя заради лошото състояние на пътния участък, но пък блокирането на републикански път бе извършено в нарушение на Закона за пътищата и възпрепятства превоза на работници към Рудник 3 и ТЕЦ „КонтурГлобал Марица Изток 3“. Старши комисар Хаджиев потвърди, че за протеста е нямало разрешение, по според доклада, който е получил, гълъбовските полицаи са следели дали гражданите правилно пресичат пешеходната пътека според разпоредбите на ЗДП. И също, че на един от „пешеходците“, който е бил по-агресивен и не е пресякъл на пешеходната пътека, му е бил съставен акт. Според доклада груповото пресичане рано сутринта е траело 3 - 4 минути, след което МПС-та са били допуснати да преминат по републиканския път. Факт, който не беше потвърден нито от представители на ОПУ, нито от служители на ТЕЦ 3, нито от колеги журналисти. Вчера сутринта в Обручище също е имало протест, по-малоброен от предния ден, въпреки факта, че от ОПУ вече са закарали техниката си там, с която ще започне ремонтът на пътния участък след спирането на дъжда. \r\nСтарши комисар Хаджиев увери, че ще провери достоверността на доклада на гълъбовските му колеги и ако той не отговаря на истината, ще последват санкции.", "date": "2018.03.29", "title": "Преглед на основните теми в старозагорския печат"}
{"url": "http://www.focus-news.net/news/2018/03/29/2505337/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- до 08.00 часа на 30 март 2018 г. на бул. „Витоша” между бул. „Пенчо Славейков” и ул. „Христо Стамболски”;\r\n- до 08.00 часа на 31 март 2018 г. на ул. „Екзарх Йосиф” № 37, пред Дома на киното;\r\n- до 08.00 часа на 30 март 2018 г. се разреши престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК. \r\nСтолична дирекция на вътрешните работи да осигури постове за контрол и регулиране на движението.", "date": "2018.03.29", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/29/2505335/ria-novosti-68-dushi-sa-zaginali-pri-pozhar-v-zatvor-vav-venetsuela.html", "text": "При пожар във венецуелски затвор са загинали 68 души, предава РИА Новости.\r\n„Прокуратурата на Венецуела съобщава, че във връзка с ужасното събитие в комендатурата на полицията в щата Карабобо, където при пожар са загинали 68 души, са назначени четирима прокурори, за да изяснят обстоятелствата около това  трагично събитие“, съобщи главният прокурор на Венецуела Тарек Уилям Сааб.  Виктор Турмаков", "date": "2018.03.29", "title": "РИА Новости: 68 души са загинали при пожар в затвор във Венецуела"}
{"url": "http://www.focus-news.net/news/2018/03/29/2505338/the-irish-times-irlandiya-na-25-may-shte-provede-referendum-za-abortite.html", "text": "На 25 май в Ирландия ще се проведе референдум относно абортите. Министърът на здравеопазването Саймън Харис заяви, че е време електоратът да каже своето мнение. Той допълни, че е необходима по-висока избирателна активност, пише  The Irish Times.\r\n„Важно е хората да не си седят у дома и да мислят, че друг ще вземе решението вместо тях. Ако някой смята, че трябва да има промени, нека излезе и гласува“, допълни Харис. Според осмото изменение на ирландската конституция животът на майката и на ембриона имат една и съща стойност, от където и произлиза, че в страната е възможен аборт, единствено , ако живота на жената е застрашен.\r\nВа въпрос какъв смята, че ще бъде резултатът здравният министър заяви, че ще има близки резултати, но че е уверен, че народът ще отмени изменението.  Виктор Турмаков", "date": "2018.03.29", "title": "The Irish Times: Ирландия на 25 май ще проведе референдум за абортите"}
{"url": "http://www.focus-news.net/news/2018/03/29/2505342/sofiyskiyat-sveshtenicheski-hor-poluchi-visoka-mezhdunarodna-otsenka-a-izpalneniyata-mu-prozvuchaha-v-efira-na-razlichni-radiostantsii-po-sveta.html", "text": "Софийският свещенически хор получи висока международна оценка, а изпълненията му прозвучаха в ефира на различни радиостанции по света, предаде репортер на Агенция \"Фокус\". В нощта след празника Благовещение, когато за католическия свят през тази година започва Страстната седмица, по радио Би Би Си 3 и други радиостанции по света се излъчи част от концерта на Софийския свещенически хор с диригент иконом Кирил Попов, състоял се няколко дни преди това в старинния столичен храм „Св. София“. Той бе с участието на ставрофорен иконом Ангел Ангелов – водещ и протодякон Иван Петков - солист. Този Духовен концерт се организира от Софийската света митрополия и Българското национално радио с благословението на Негово Светейшество Българския патриарх и Софийски митрполит Неофит. Записа се от екип на БНР във връзка с неговото излъчване в програмите на Европейския съюз за радио и телевизия (EBU) – „Евровизия“ по случай светлите празници. Свещеническият хор, определен от екипа на радио Би Би Си, имаше честта да закрие цялата програма от осем часа и половина. Както може да се чуе и види от записа на сайта на Би Би Си, участниците в концерта са от най-голяма класа: Немският симфоничен оркестър Берлин с хор и солисти с диригент Робин Тикати, Холандският Кралски Концертгебау оркестър с хор и солисти с диригент Тон Копман,BBC Singers, съвметно с хора при катедралата в Гилфорд с диригент Бари Роуз и др. Целият концерт на Софийския свещенически хор може да бъде чут .\r\nНикола ПЕТКОВ", "date": "2018.03.29", "title": "Софийският свещенически хор получи висока международна оценка, а изпълненията му прозвучаха в ефира на различни радиостанции по света"}
{"url": "http://www.focus-news.net/news/2018/03/29/2505343/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Шофьорите трябва да карат с особено внимание в тези райони, за да бъдат избегнати инциденти. Мокри и хлъзгави са пътните настилки в областта. Нормално натоварен е трафикът по автомагистрала „Струма“ и главен път Е-79. В областта няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инцидент. Към момента никъде не се извършват ремонти дейности.\r\nЛора КАЛЧЕВА", "date": "2018.03.29", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/03/29/2505341/the-local-v-italiya-e-zadarzhan-zapodozryan-za-chlenstvo-v-islyamska-darzhava.html", "text": "Италианската полиция е провела серия антитерористични операции в страната, задържайки мъж в Торино, обвинен, че е планирал нападения в името на „Ислямска държава“, пише  The Local.\r\nЗадържаният е 23-годишният Елмахди Халили, който е бил автор на пропаганда на „Ислямска държава“ на италиански език. Полицията смята, че италианецът от марокански произход е искал да организира нападения в Италия с камиони и ножове и е искал да набира хора, които да ги организират.\r\n„Време бе да се намесим. Не можем да чакаме идентифицираното лице да извърши нападение“, заяви ръководителя на антитерористичното звено на полицията в Торино Карло Амбра.  Виктор Турмаков", "date": "2018.03.29", "title": "The Local:  В Италия е задържан заподозрян за членство в „Ислямска държава“"}
{"url": "http://www.focus-news.net/news/2018/03/29/2505344/pazardzhik-ogranicheno-e-dvizhenieto-na-tovarni-avtomobili-nad-10-tona-po-transportniya-most-v-selo-boshulya-poradi-remont.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи, в планинската част – заледени и заснежени. Забранено е преминаването на товарни автомобили над 12 тона с ремаркета и полуремаркета по пътя Белово - Юндола. Обходният маршрут е през дефилето Варвара - Велинград. Въведено е ограничение и на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.29", "title": "Пазарджик: Ограничено е движението на товарни автомобили над 10 тона по транспортния мост в село Бошуля поради ремонт"}
{"url": "http://www.focus-news.net/news/2018/03/29/2505347/sofiya-v-grada-shte-se-provede-detska-tvorcheska-rabotilnitsa-moyata-parva-ikona.html", "text": "За четвърта поредна година от 11.00 часа днес в залата на столичния район „Възраждане“, на 2 етаж на бул. „Александър Стамболийски“ 62, ще се проведе безплатна детска творческа работилница „Моята първа икона“, предаде репортер на Агенция \"Фокус\". Събитието се организира в навечерието на Възкресение Христово от район „Възраждане“ на Софийска община и фондация „Етнопалитра“. То е част от Програмата „Първи стъпки към Бога“ за съхраняване на българските традиции и християнските ценности. \r\nКратка лекция на тема „История и символика на православната икона и нейното канонично изписване. Значението на Възкрасение Христово за православните християни“ ще изнесе Негово Високоблагоговейнство ставрофорен иконом Ангел Ангелов – духовен надзорник на Софийска епархия и предстоятел на старинния храм \"Св. София - Премъдрост Божия\". \r\nВ творческата работилница ще се включат също и кметът на район „Възраждане“ Савина Савова, секретарят на МКБППМН на район „Възраждане“ Цветанка Петкова, председателят на фондация „Етнопалитра“ Пепа Илиева, преподаватели и гости. \r\nНикола ПЕТКОВ", "date": "2018.03.29", "title": "София: В града ще се проведе детска творческа работилница \"Моята първа икона\""}
{"url": "http://www.focus-news.net/news/2018/03/29/2505346/pregled-na-osnovnite-temi-v-shumenskiya-pechat.html", "text": "„Културно пространство „Младежка сцена“ ще има в Градската градина\" е водещото заглавие във вестник „Шуменска заря“. Общинският младежки съвет в Шумен, с председател Петър Бодуров, защити успешно идеята си за изграждането на културно пространство „Младежка сцена“. За реализирането ѝ в Градската градина на областния център ще са необходими 10 000 лв., които ще бъдат осигурени чрез проекта „Място – Доброволчество с въздействие”. „Бизнес среща със силно шуменско участи“ е акцент от стр.2 в броя. На 12 и 13 април в гр. Луковит ще се проведе третото издание на „Business Leaders and HR Meetup“. Събитието събира собственици и управители на компании от различни бизнес сектори и специалисти „Човешки ресурси“ (ЧР) от фирми на едно място. „Целта на тези срещи е по време на панелни дискусии да се обсъдят актуалните тенденции и проблеми на пазара на труда и предложения за решаването им. „Благотворителната акция „Купи и сподели“ набира скорост“, информира изданието. Благотворителната акция „Купи и сподели“, която е част от кампанията „Великден за всеки – дари празник на баба и дядо“, набира скорост в Шумен. Кампанията се организира за трета поредна година под патронажа на омбудсмана на Република България Мая Манолова. Акцията „Купи и сподели“ започна преди шест дни в търговска верига. Вече са събрани 63 пакета макарони, 55 килограма ориз, 40 килограма брашно, 20 килограма захар, 21 килограма леща, 17 килограма боб. В продуктовите колички на кампанията шуменци са дарили още 23 литра олио и 25 консерви. „Наблюдение на домакинските бюджети в област Шумен през 2018 година“, пише вестникът. Изследването е ежегодно и е включено в Националната статистическа програма за 2018 година. В него ще вземат участие 90 домакинства от област Шумен, избрани на случаен принцип, които са разделени в три подизвадки от по 30 домакинства. В периода април – юни 2018 г. домакинствата от всяка подизвадка се включват последователно в Наблюдението на домакинските бюджети. „Шуменец спечели дело срещу общината\", съобщава ежедневникът. Община Шумен ще плати близо 5 000 лв. обезщетение и съдебни такси по дело, което беше заведено от шуменеца Петко Камбуров. Той е оцелял по чудо, след като клон от крайпътно дърво пада върху колата му по време на движение. „Общинският съвет в Шумен на шесто място по прозрачност“, пише вестникът. Общинският съвет в Шумен се класира в челните места по практики, свързани с прозрачността и почтеността на управление, сочи национална изследване на неправителствената организация „Прозрачност без граници“. Резултатите бяха представени по време на Областния обществен съвет за превенция и противодействие на корупцията.", "date": "2018.03.29", "title": "Преглед на основните теми в шуменския печат"}
{"url": "http://www.focus-news.net/news/2018/03/29/2505348/sport-huan-martin-del-potro-se-klasira-na-polufinalite-na-turnira-v-mayami.html", "text": "Аржентинецът Хуан Мартин Дел Потро се класира на полуфинала на турнира в Маями.\r\nПри резултат 5:7, 7:6 , 7:6 той победи канадеца Милош Раонич.\r\nНегов съперник на полуфиналите ще бъде американецът Джон Изнер. Виктор Турмаков", "date": "2018.03.29", "title": "Спорт: Хуан Мартин дел Потро се класира на полуфиналите на турнира в Маями"}
{"url": "http://www.focus-news.net/news/2018/03/29/2505345/svetoslav-benchev-bpga-promenite-v-zakona-za-gorivata-tselyat-borba-sas-siviya-sektor-v-bransha-nyamat-za-tsel-da-nalagat-seriozni-restriktsii.html", "text": "Промените в закона за горивата целят борба със „сивия сектор“ в бранша, нямат за цел да налагат рестрикции. Това каза в „Сутрешният блок“ за Радио „Фокус“ Светослав Бенчев, експерт от Българската петролна и газова асоциация. По думите му близо 30 - 40% заема сивият сектор в горивата към момента, а загубите от „сивата“ икономика са близо милиард годишно. „Към момента нормативната база е изключително разпокъсана, като контролът се установява от над 14 закона“, добави той и уточни, че с промените ще се избегне прехвърлянето на бизнес към малоимотни и малограмотни граждани, които няма как да бъдат санкционирани. „Основната цел на закона е борба със „сивия сектор“ както и за идентификация на всички субекти, които оперират в бранша. Що се отнася до самите текстове в закона, той е направен така, че да не затруднява икономическите оператори в сектора, именно поради тази причина е предвиден регистрационен режим. Два основни стълба може да се каже, че предвижда законопроектът: единият е свързан с уставен капитал, а другият с предоставяне на обезпечение пред министъра на финансите. Предвижда се и ценз за висше или средно образование в зависимост от дейността за която се търси регистрация“, обясни той. Светослав Бенчев коментира още, че притесненията на земеделците и зърнопроизводителите, които заплашват с протести заради промените в закона, не са основателни, като те ще бъдат засегнати в много малка степен от предложените текстове с изискването за инсталирането на нивомерни системи.", "date": "2018.03.29", "title": "Светослав Бенчев, БПГА: Промените в закона за горивата целят борба със „сивия сектор“ в бранша, нямат за цел да налагат сериозни рестрикции"}
{"url": "http://www.focus-news.net/news/2018/03/29/2505350/pregled-na-osnovnite-temi-v-dobrudzhanskiya-pechat.html", "text": "„Вдъхновяващ сайт за Добруджа с първа награда на национално ученическо състезание, съобщава вестник „Добруджанска трибуна“. Създатели на сайта са Петър Коцев и Момчил Стойнов. Те са възпитаници на Природо-математическа гимназия „Иван Вазов“ в Добрич. Желанието им е чрез публикациите в сайта да провокират интереса на хората към Добруджа и нейното природно и културно богатство. Сайтът е озаглавен „Богатствата на Добруджа“. Ръководител на проекта им е д-р Светлана Василева, преподавател в гимназията. В създаването на сайта са помогнали и други ученици и учители. „Стоянка Мутафова представя автобиографичната си книга в „Двореца“ в Балчик“, съобщава изданието. Събитието е на 6 април от 15.00 часа в Каменна зала. „Бившата сграда на Медицинския колеж става арест“, съобщава всекидневникът. Тази сграда в Добрич близо две десетилетия стои безстопанствена. Сега вече ще се използва с конкретно предназначение. Решението за това е взето на редовно заседание на Министерски съвет. Дава се възможност на Министерство на правосъдието да използва сградата с определена цел. От спортната страница – „Бивша немска тенисистка даде старт на сезона в Албена“. Това е Клаудия Порвик, която през 1987 година заедно с легендарната Щефи Граф извеждат Бундестима до титлата в неофициалното световно първенство по тенис за жени. Клаудия Порвик е с много добри впечатления от курортния комплекс – настаняване, храна и условия за тенис.", "date": "2018.03.29", "title": "Преглед на основните теми в добруджанския печат"}
{"url": "http://www.focus-news.net/news/2018/03/29/2505349/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са частично мокри, на места заледени и обработени. Трафикът е интензивен. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.03.29", "title": "Габрово: Ограничено е движението в участък от път Велико Търново – Стара Загора, в района на град Габрово, заради строителни дейности"}
{"url": "http://www.focus-news.net/news/2018/03/29/2505352/plovdiv-forum-dni-na-meditsinskata-nauka-i-konferentsiya-nauka-i-mladost-shte-se-provedat-v-meditsinskiya-universitet-v-grada.html", "text": "Форум „Дни на медицинската наука“ и конференция „Наука и младост“ ще се проведат в Медицинския университет в Пловдив. Това съобщиха за Радио „Фокус“ – Пловдив от висшето учебно заведение. Дните на медицинската наука ще се проведат днес и утре (30 март), като официалното откриване е в 16.00 часа днес, а в дните от 30 март до 1 април ще се проведе и конференцията „Наука и младост“. Откриването на конференцията е на 30 март от 16.00 часа.\r\nДвете събития са част от проекта „Докторант-2“, който е финансиран от Оперативна програма „Наука и образование за интелигентен растеж“, съфинансирана от Европейския съюз чрез Европейските структурни и инвестиционни фондове. На международната научна конференция „Наука и младост” със 120 участници ще бъде осигурена възможност на студенти, докторанти, пост-докторанти и млади учени да представят своите постижения и научни проекти, осъществени нови научни контакти, също осъществен достъп до новости и методологии.", "date": "2018.03.29", "title": "Пловдив: Форум „Дни на медицинската наука“ и конференция „Наука и младост“ ще се проведат в Медицинския университет в града"}
{"url": "http://www.focus-news.net/news/2018/03/29/2505353/pregled-na-osnovnite-temi-v-evropeyskiya-pechat-agentsiya-fokus.html", "text": "Известният български психолог и философ  Юлия Кръстева се оказа агент на тайните служби в България по времето на комунизма пише английският вестник The Guardian.\r\nТя е автор на повече от 30 книги и работила заедно с известни френски интелектуалци – Жак Дерида, Жак Лакан и Лоран Барт.\r\nОказва се, че Кръстева е работила за тайните служби през 1971 година. Тя се мести в Париж още през 1965 година, където живее и до днес. От документите не   става ясно колко дълго е работила за тайните служби и дали е получавала заплащане. След разкриване на досието й Юлия Кръстева не направила изявление по въпроса.\r\n***\r\nХоландското правителство смята да отмени забраната за носене на военна униформа на публично място с надеждата, че така повече хора биха се присъединили към въоръжените сили. Забраната е въведена през 2014 г., поради опасения, че войниците могат да се превърнат в цел за терористите, пише   Dutch News.\r\nМинистърът на отбраната Анк Бийлевард обяви, че в се планира премахването на забраната, частично, за да се увеличи уважението към армията в обществото. „Армията е работа, който трябва да защити кралството и съюзниците ни. Затова и хората трябва да могат да познават войниците“, заяви министърът.  „Необходими са ни нови набори и е важно да им покажем какво прави армията и да може те да общуват“, допълни той.\r\n***\r\nНа 25 май в Ирландия ще се проведе референдум относно абортите. Министърът на здравеопазването Саймън Харис заяви, че е време електоратът да каже своето мнение. Той допълни, че е необходима по-висока избирателна активност, пише  The Irish Times.\r\n„Важно е хората да не си седят у дома и да мислят, че друг ще вземе решението вместо тях. Ако някой смята, че трябва да има промени, нека излезе и гласува“, допълни Харис. Според осмото изменение на ирландската конституция животът на майката и на ембриона имат една и съща стойност, от където и произлиза, че в страната е възможен аборт, единствено , ако живота на жената е застрашен.\r\nВа въпрос какъв смята, че ще бъде резултатът здравният министър заяви, че ще има близки резултати, но че е уверен, че народът ще отмени изменението. \r\n***\r\nИталианската полиция е провела серия антитерористични операции в страната, задържайки мъж в Торино, обвинен, че е планирал нападения в името на „Ислямска държава“, пише  The Local.\r\nЗадържаният е 23-годишният Елмахди Халили, който е бил автор на пропаганда на „Ислямска държава“ на италиански език. Полицията смята, че италианецът от марокански произход е искал да организира нападения в Италия с камиони и ножове и е искал да набира хора, които да ги организират.\r\n„Време бе да се намесим. Не можем да чакаме идентифицираното лице да извърши нападение“, заяви ръководителя на антитерористичното звено на полицията в Торино Карло Амбра. \r\n***", "date": "2018.03.29", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/03/29/2505355/burgas-do-50-metra-e-namalena-vidimostta-na-avtomagistrala-trakiya-zaradi-magla.html", "text": "До 50 метра е намалена видимостта на АМ „Тракия“ заради мъгла. Това съобщи за Радио „Фокус“ - Бургас дежурният в Областно пътно управление - Бургас. Пътните настилки са влажни. Няма затворени пътни участъци. Движението се извършва с нормална интензивност.\r\nВ Бургас пътищата са преобладаващо сухи, на места влажни заради превалявания от дъжд през изминалото денонощие. Движението е интензивно по централните улици и булеварди. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото.\r\nДо 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nМария РУСЕВА", "date": "2018.03.29", "title": "Бургас: До 50 метра е намалена видимостта на автомагистрала „Тракия“ заради мъгла"}
{"url": "http://www.focus-news.net/news/2018/03/29/2505354/dobrich-patnite-nastilki-na-mesta-v-grada-sa-mokri.html", "text": "Пътните настилки в града са влажни заради превалявания от дъжд през нощта, предаде кореспондент на Радио „Фокус” – Варна. Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание. Няма въведени ограничения за движение на МПС, ремонтите ще продължат до края на месеца. По пътя Кранево - Варна е ограничено движение на МПС над 10 т. Като обходен маршрут се използва отсечката Кичево - Оброчище. Ограничението важи до 28 февруари следващата година. Продължава изпълнението на дейности на обект ,,Интегриран проект за подобряване на водния цикъл на град Добрич. В изпълнение на дейностите на обект ,,Интегриран проект за подобряване на водния цикъл на град Добрич се работи по улиците “Силистра“, „П. Р. Славейко“, „Брегалница“, „Ерма“, „Иван Хадживълков“, „Богдан“, „Велико Търново“ и “Крайовски договор“ по ЛОТ2. По ЛОТ3 се извършват строително-монтажни работи по улиците“Арда“, “Спартак“, “Ивайло“,“Тракия“, „Виолета“, “Калина“ (от ул. „Детелина“ до „Агликина поляна“), “Любомир Бобевски“ и „Теменуга“. В Добрич времето е облачно, има лека мъгла, тихо е, температурата е около 3 градуса.  \r\nЖулиета НИКОЛОВА", "date": "2018.03.29", "title": "Добрич: Пътните настилки на места в града са мокри"}
{"url": "http://www.focus-news.net/news/2018/03/29/2505358/pregled-na-osnovnite-temi-vav-velikotarnovskiya-pechat.html", "text": "„Зърнопроизводители блокират бензиностанции“ е заглавие от първа страница на областния всекидневник „Янтра Днес”. Над 20 зърнопроизводители от областта с тежки машини ще блокират бензиностанции на 3 април във Велико Търново и Павликени и демонстративно ще зареждат гориво с трактори и комбайни. „Затварят пътя за Арбанаси заради сондажи в подножието на Царевец“ е друго заглавие от днешното издание. До края на седмицата ще продължат геоложките сондажни дейности, свързани с предстоящото укрепване на свличането на земна маса в подножието на Царевец. „С 5 процента намалява безработицата в региона“, пише още вестникът. 3.8 % е равнището на безработица в община В. Търново, показват данни на Дирекция „Бюро по труда“. В община Елена е значително по-висока 11.9 на то,а в община Златарица – 23.3%. „Ревнивец от кв. „Бузлуджа“ подал сигнал за бомба“ е новина от криминалната хроника. На страниците на вестника ще откриете и статия, посветена на заболяването астма, за което проф. Пенка Переновска, национален консултант по педиатрия твърди „33 на сто от децата с астма у нас са диагностицирани погрешно“. „20 г. Георги Каббе опитва да бъде благодетел, сега предлага срещи с губернатора на Тирол“ е заглавие от другия областен ежедневник „Борба“. Георги Каббе се опитва да бъде благодетел на Велико Търново и региона вече 20 г. Понякога успява, понякога не. „За три години изграждат 170 км от „Хемус“, магистралата стига до Велико Търново“ е друга тема от вестника. 170 км от АМ „Хемус“ ще бъдат изградени или ще се изграждат в рамките на следващите три години , като аутобанът ще стигне до Велико Търново. Това заяви министърът на регионалното развитие и благоустройство Николай Нанков … Повече за изграждането на магистралата, прочетете на страниците на ежедневника. „Несретник си присвои гардероба за социално слаби в Горна Оряховица“ е друга тема от всекидневника. Откраднаха социалния гардероб, който поставиха от организацията „отГОворните“ в Горна Оряховица. Идеята бе в него всеки, който желае, да оставя дрехи за нуждаещите се, вместо хората в затруднение да ровят в контейнерите. На първа страница на областния ежедневник е поместен и материал, разказващ за тандем от нестандартни педагожки, който „радва хлапета в приказно царство“.", "date": "2018.03.29", "title": "Преглед на основните теми във великотърновския печат"}
{"url": "http://www.focus-news.net/news/2018/03/29/2505356/sofiya-ogranicheno-e-dvizhenieto-po-patya-samokov-ihtiman-zaradi-avariral-tir.html", "text": "Ограничено е движението по път III-82 Самоков - Ихтиман, поради аварирал ТИР. Това съобщиха от пресцентъра на Агенция \"Пътна инфраструктура\". Обходен маршрут по път II-82 София-Самоков.", "date": "2018.03.29", "title": "София: Ограничено е движението по пътя Самоков - Ихтиман заради аварирал ТИР"}
{"url": "http://www.focus-news.net/news/2018/03/29/2505361/kyustendil-shofyorite-da-se-dvizhat-s-povisheno-vnimanie-po-avtomagistrala-struma-zaradi-svlichane-na-zemni-masi-v-avariynata-lenta.html", "text": "С повишено внимание трябва да се движат водачите на моторни превозни средства в участък от автомагистрала „Струма” заради свличане на земни маси в аварийната лента. Това съобщи за Радио „Фокус” – Кюстендил дежурният в Областно пътно управление – Кюстендил. Участъкът е между село Джерман и град Дупница. Мястото е сигнализирано с пътни знаци. Срокът за почистване е до 30 март. Въведена е временна организация на движението в участък от пътя Бобов дол – Жедна заради свлачище. Временната организация на движението е при километър 14 от пътя, моторните превозни средства трябва да се движат само в едната лента, поставена е необходимата знакова сигнализация. Срокът за действие е до 30 март. Нормален е трафикът по Автомагистрала „Струма” и път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.29", "title": "Кюстендил: Шофьорите да се движат с повишено внимание по автомагистрала „Струма” заради свличане на земни маси в аварийната лента"}
{"url": "http://www.focus-news.net/news/2018/03/29/2505357/knigata-kaymaka-chalana-na-krasimir-uzunov-shte-bade-predstavena-v-pazardzhishkoto-selo-vetren-dol.html", "text": "По покана на народния представител от ГЕРБ Даниела Малешкова и жители на село Ветрен дол в 19.00 часа днес в залата на читалище „Просвета“ в селото ще бъде представена книгата „Каймакъ-Чаланъ“ с автор Красимир Узунов, президент на Агенция и Радио „Фокус“. Изданието е в два тома и е посветено на героизма и безсмъртието на българските войници и офицери, участвали в Първата световна война (1914 - 1918) и в битката, водена през септември - октомври 1916 г. на връх Каймак-Чалан. В книгата се разкриват драматични моменти от Каймакчаланската епопея, която по мнение на историците е един от най-драматичните моменти в българската военна история. Книгата е издадена по повод 100-годишнината от включването на България в Първата световна война (1914 - 1918) и се посвещава на паметта на героите „останали завинаги на прага на Отечеството…”.", "date": "2018.03.29", "title": "Книгата „Каймакъ-Чаланъ“ на Красимир Узунов ще бъде представена в пазарджишкото село Ветрен дол"}
{"url": "http://www.focus-news.net/news/2018/03/29/2505359/pernik-vremenno-dvizhenieto-po-avtomagistrala-lyulin-pri-km-15-v-posoka-pernik-se-izvarshva-v-ednata-lenta-zaradi-katastrofa.html", "text": "Временно движението по автомагистрала \"Люлин\" в района преди трети тунел (Голямо Бучино) при км 15, в посока Перник се извършва във аварийната лента, поради катастрофа. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.03.29", "title": "Перник: Временно движението по автомагистрала \"Люлин\" при км 15 в посока Перник се извършва в едната лента заради катастрофа"}
{"url": "http://www.focus-news.net/news/2018/03/29/2505365/deputatat-ot-pp-gerb-daniela-saveklieva-beshe-na-poseshtenie-v-gartsiya.html", "text": "Народният представител от ПП ГЕРБ и зам.-председател на Комисията по икономическа политика и туризъм Даниела Савеклиева беше на работно посещение в Гърция в качеството си на председател на Групата за приятелство България – Гърция. Това съобщиха от пресцентъра на ПП ГЕРБ - Благоевград. Заедно с колегите си от Парламента на Република Гърция тя обсъди приоритетите на Българското председателство на Съвета на Европейския съюз и важни теми за развитието на региона. „Гръцката страна похвали България за успешното Председателство, както и за изключително важната среща на върха между Европейския съюз и Турция, инициирана от министър-председателя Бойко Борисов. Колегите оцениха много високо един от основните приоритети, а именно Западните Балкани“, каза Даниела Савеклиева. За Гърция е изключително важно поддържането на добросъседски отношения със страните от Западните Балкани, както и тяхната европейска и евроатлантическа перспектива. „Гърция изключително много подкрепя усилията на Република България за довършването на АМ „Струма“ и транспортните коридори изобщо, които ще осигурят бърз сухоземен достъп и на Гърция до пазарите в Централна и Западна Европа“, сподели още Даниела Савеклиева.", "date": "2018.03.29", "title": "Депутатът от ПП ГЕРБ Даниела Савеклиева беше на посещение в Гърция"}
{"url": "http://www.focus-news.net/news/2018/03/29/2505366/blagoevgrad-predsedatelyat-na-obshtinskiya-savet-radoslav-taskov-shte-dade-preskonferentsiya-po-povod-predstoyashtoto-redovno-zasedanie-na-saveta.html", "text": "Председателят на Общински съвет – Благоевград Радослав Тасков организира пресконференция по повод предстоящото редовно заседание на Общински съвет. Това съобщиха от пресцентъра на Общински съвет – Благоевград. Освен заложените в дневния ред на заседанието точки Тасков ще отговори и на други актуални въпроси, касаещи работата на Общински съвет – Благоевград. Пресконференцията ще се състои от 11.30 часа в кабинет 108 на Община Благоевград.", "date": "2018.03.29", "title": "Благоевград: Председателят на Общинския съвет Радослав Тасков ще даде пресконференция по повод предстоящото редовно заседание на Съвета"}
{"url": "http://www.focus-news.net/news/2018/03/29/2505369/blagoevgrad-v-yugozapadniya-universitet-shte-bade-predstaven-42-riya-dokumentalen-sbornik-ot-poreditsata-iz-arhivite-na-ds.html", "text": "В Югозападния университет „Неофит Рилски“ ще бъде представен 42-рия документален сборник от поредицата „Из архивите на ДС” – Държавна сигурност и забранени организации (Бранниците, Ратниците, Легионерите и младежите от Отец Паисий“) (1944 - 1991). Презентацията ще стартира от 11.00 часа в читалнята на Университетската библиотека. Това съобщиха от пресцентъра на ЮЗУ „Неофит Рилски“. Събитието се организира от Комисията по досиетата и Катедрата по история към Югозападния университет „Неофит Рилски“.", "date": "2018.03.29", "title": "Благоевград: В Югозападния университет ще бъде представен 42-рия документален сборник от поредицата „Из архивите на ДС”"}
{"url": "http://www.focus-news.net/news/2018/03/29/2505362/kaloyan-pargov-bsp-balgariya-ne-tryabva-da-barza-s-ekspulsiraneto-na-ruski-diplomati-i-da-se-vodi-edinstveno-ot-natsionalnite-si-interesi.html", "text": "България не трябва да бърза с експулсирането на руски дипломати и да се води единствено от националните си интереси. Това каза в сутрешния блок „Добро утро, България“ на Радио „Фокус общинският съветник от БСП и лидер на градската структура на партията Калоян Паргов по повод изгонването на руски дипломати от редица европейски страни след скучая „Скрипал“. По думите му страната ни се намира в изключително деликатна ситуация, докато инициаторът на тази вълна - Великобритания, е в период на излизане от ЕС. Паргов добави, че България може сериозно да пострада, ако напрежението около казуса продължи да ескалира. „Северен поток 2“ започнал да става факт, тоест въпреки политическата и дипломатическата криза, икономическите интереси и въпроси се решават. От тук идва един въпрос, който е свързан с един проблем в България пред, който ще бъдем изправени в много скоро време - ще имаме ли тръба с газ за България алтернативна на украинските тръби, които предстои да преустановят своето съществуване или няма да има? Ние трябва да отстоим на този натиск, имайки предвид нашите интереси, тъй като България и Русия винаги са били през годините, макар и с изключения, по смисъла на своето историческо минало, своя славянски и православен корен, близки държави, което налага една по-внимателна и предпазлива позиция с оглед и някои национални интереси, които имаме да решаваме в близкото бъдеще“, обясни той. Калоян Паргов коментира още, че светът трябва да търси изход от ситуацията, без да допуска ескалиране на напрежението. „Историята показва, че прибързани геополитически ходове не свършват добре, необходима е балансирана и премислена позиция“, каза още той.", "date": "2018.03.29", "title": "Калоян Паргов, БСП: България не трябва да бърза с експулсирането на руски дипломати и да се води единствено от националните си интереси"}
{"url": "http://www.focus-news.net/news/2018/03/29/2505363/afp-severna-i-yuzhna-koreya-shte-provedat-sreshta-na-visoko-ravnishte-na-27-april.html", "text": "Северна и Южна Корея ще проведат среща на високо равнище на 27 април. Това бе съобщено, след като представители на двете страни проведоха преговори в Демилитаризираната зона, разделяща полуострова, предава  AFP.\r\nСрещата между лидера на Северна Корея Ким Чен-ун и президентът на Южна Корея Мун Джей-ин ще бъде третата подобна в историята и също ще се проведе в Демилитаризираната зона.  Виктор Турмаков", "date": "2018.03.29", "title": "AFP: Северна и Южна Корея ще проведат среща на високо равнище на 27 април"}
{"url": "http://www.focus-news.net/news/2018/03/29/2505351/ministar-rumen-porozhanov-osnovnata-slabost-po-sluchaya-s-ostavenite-v-osogovska-planina-kone-e-registriraneto-na-zhivotnovadniya-obekt-parviyat-uvolnen-shte-bade-direktorat-na-babh-kyustendil.html", "text": "Основната слабост по случая с оставените в Осоговска планина коне е самото регистриране на животновъдния обект, първият уволнен ще бъде директорът на БАБХ- Кюстендил. Това каза министърът на земеделието, храните и горите Румен Порожанов в предаването „Тази сутрин“ по бТВ във връзка с оставените коне в Осоговска планина. „Проверката върви в момента. Много информация е събрана до момента по случая. Основната слабост, която е допусната, е самото регистриране на животновъдния обект, който е основание на този животновъд да започне да получава субсидии.Образувана е проверка. Предполагам днес ще бъде уволнен първият - директорът на кюстендилската Агенция по храните“, заяви Порожанов. \r\nМинистърът заяви, че в случая основна вина имат служителите, които са проверили обекта, в който по думите му се вижда, че няма нормални условия за живот и не е трябвало да бъде одобрен.\r\nПорожанов заяви, че помощта за тези редки породи коне в момента е в размер на 143 евро. \r\n„Има определена спекулация при ползването на земи, а тези пасища носят своята субсидия, която може да надхвърли до 50 лв. на декар“, коментира министърът. По думите му проблемът е, че много от животновъдите, които отглеждат редки породи коне, кандидатстват и взимат пасища с приоритет пред общините, когато се правят търгове. „Въпросът е дали тези пасища не се ползват само за взимането на субсидия. Защото както виждаме тези коне се разхождат из цялата страна из планините, правят поразии“, отбеляза Порожанов. Той отбеляза, че по закон е необходимо разрешение преди отглежданите животни да излязат от животновъдния обект и да отидат на паша, особено в планината.\r\nМинистърът обясни, че Петър Пищалов е развил своя бизнес, като основно 2015 г. е наел близо 1800 дка пасища, на база на които получава европейска субсидия.\r\n„Реално са спазени всички документални изисквания, изключая обекта, неговата вина е в начина, по който гледа животните. Самото допускане на смъртта на тези животни. Разбира се, той ще си понесе своите санкции при самите плащания. Дали ще понесе санкции по друг закон, не съм компетентен да кажа“, коментира Порожанов.\r\nМинистърът заяви, че и ДФЗ, и БАБХ не могат да направят 100%-ова  проверка.", "date": "2018.03.29", "title": "Министър Румен Порожанов: Основната слабост по случая с оставените в Осоговска планина коне е регистрирането на животновъдния обект, първият уволнен ще бъде директорът на БАБХ- Кюстендил"}
{"url": "http://www.focus-news.net/news/2018/03/29/2505364/kyustendil-na-redovnoto-si-zasedanie-obshtinskiyat-savet-shte-prieme-novi-naredbi-i-otcheti-za-izpalnenieto-na-planove-i-programi.html", "text": "На редовното си заседание Общинският съвет в Кюстендил ще приеме нови наредби и отчети за изпълнението на планове и програми. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. Заседанието ще започне от 14.00 часа в залата на Общината. В дневния ред са включени общо 23 докладни записки. Първата касае приемане на общинска наредба за насърчаване на инвестициите с общинско значение, издаване на сертификат клас B. Ще бъде подложена на гласуване и друга нова наредба, касаеща приема на ученици в първи клас. Предстои приемането на годишен отчет на обществения посредник. Съветниците трябва да приемат и отчети за изпълнението на общинската програма за опазване на околната среда, на програмата за управление на отпадъците, както и на програмата за управление и подобряване на качеството на въздуха. В дневния ред е включено одобрението на годишния план за наблюдение на общинския план за развитие. Трябва да бъде приет годишен план за дейностите за подкрепа на личностното развитие на децата и учениците. Включен е и годишен план за развитие на социалните услуги. Включено е предложение за изваждане на имот от капитала на „Хигия” ЕООД и предприемане на подготвителни действия за разпореждане по реда на Закона за приватизацията и следприватизационния контрол.\r\nВенцеслав ИЛЧЕВ", "date": "2018.03.29", "title": "Кюстендил: На редовното си заседание Общинският съвет ще приеме нови наредби и отчети за изпълнението на планове и програми"}
{"url": "http://www.focus-news.net/news/2018/03/29/2505370/smolyan-povishena-e-opasnostta-ot-padashti-kamani-po-vsichki-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление (ОПУ) – Смолян. Пътните настилки са мокри. Около 05.30 часа тази сутрин е получен сигнал за паднали камъни по пътя Рудозем – Смолян, но движението по пътя не е ограничено, а камъните се разчистват. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Рудозем – Смилян, а за леките: Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян и затова от ОПУ апелират да се шофира с повишено внимание и съобразена скорост.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки са мокри на места. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.29", "title": "Смолян: Повишена е опасността от падащи камъни по всички пътищата в областта"}
{"url": "http://www.focus-news.net/news/2018/03/29/2505360/tass-v-seul-smyatat-che-poseshtenieto-na-kim-chen-un-v-kitay-govori-che-ima-stremezh-za-yadreno-razorazhavane.html", "text": "Президентската администрация на Южна Корея приветства посещението на севернокорейския лидер Ким Чен-ун в Китай и преговорите му с президента на Китай Си Дзинпин, предава  ТАСС.\r\n„Голямо значение има фактът, че по време на срещата в Пекин Ким Чен-ун ясно изразява стремежа към ядреното разоръжаване на Корейския полуостров и потвърди готовност да проведе срещи на високо равнище с Южна Корея и със САЩ“, съобщи прессекретарят на южнокорейското президентство Ких Ъй-гьом.\r\nТой допълни, че състоялите се преговори на лидерите на Китай и на Северна Корея свидетелстват за активното участие на Пекин в усилията на международната общност, целящи ядреното разоръжаване на Северна Корея. „Уверени сме, че участието на Китай в диалога, цел на който е мира на Корейския полуостров, ще внесе принос към стабилизацията на региона“, допълни представителя на администрацията.  Виктор Турмаков", "date": "2018.03.29", "title": "ТАСС: В Сеул смятат, че посещението на Ким Чен-ун в Китай говори, че има стремеж за ядрено разоръжаване"}
{"url": "http://www.focus-news.net/news/2018/03/29/2505371/sas-139-glasa-parlamentat-prie-ostavkata-na-narodniya-predstavitel-ot-gerb-dimitar-gamishev.html", "text": "Парламентът прие оставката на народния представител от ГЕРБ Димитър Гамишев, предаде репортер на Агенция „Фокус“. „За“ оставката му  гласуваха  139  народни представители, „против“ – 6 и „въздържали се“- 7, с което тя бе приета. Гамишев е избран от 1-ви Многомандатен избирателен район  Благоевград от листата на ПП ГЕРБ. Агенция \"Фокус\" припомня: Димитър Гамишев депозира оставката си на 28 март 2018 г. До това се  стигна, след като стана ясно, че спрямо него е започнала проверка от НАП заради фирма, която е продал преди да стане общински координатор на ГЕРБ в Гоце Делчев. Първи темата повдигнаха от Областния съвет на БСП в Благоевград на 26 март, когато в декларация изразиха притеснения заради информацията, че Гамишев е злоупотребявал с данъци. Според левицата купувачът на фирмата на депутата от ГЕРБ е управител на още 93 фирми и собственик на 53 дружества. В пленарна зала Николай Бошкилов от БСП заяви, че Димитър Гамишев олицетворява лицемерната политика на ГЕРБ. Той подчерта, че фирмата на Гамишев фигурира в списъка на големите длъжници на НАП със задължения в размер на близо 200 хил. лева. В отговор Спас Гърневски от ГЕРБ изтъкна, че при най-малко съмнение в народни представители те сами депозират оставката си и не се крият зад имунитети. Според председателя на ПГ на ГЕРБ Цветанов Цветанов е абсолютно несъстоятелно точно БСП да говорят за морал. Той даде пример със съдебния процес за купуване на гласове, който се води срещу депутат от БСП. Димитър Гамишев заяви, че сам е взел решението да подаде оставка, за да не се злоупотребява с ГЕРБ. Той уточни, че фирмата му не е имала задължения в момента на прехвърлянето й на купувача. На този етап Димитър Гамишев остава лидер на общинската организация на ГЕРБ в Гоце Делчев. Цветан Цветанов поясни, че се провеждат отчетно-изборни събрания, след които Гамишев няма да бъде преизбран. \r\nДеница КИТАНОВА", "date": "2018.03.29", "title": "Със 139 гласа парламентът прие оставката на народния представител от ГЕРБ Димитър Гамишев"}
{"url": "http://www.focus-news.net/news/2018/03/29/2505372/pregled-na-osnovnite-temi-v-burgaskiya-pechat.html", "text": "„Санаториуми блазнят пациенти с евтини пакети“ е водещото заглавие във всекидневника „Черноморски фар“. „Инвалиди плащат 60 лева за седмица край морето“ е подзаглавието на статията. Първите, записали се в Програмата за профилактика и рехабилитация на НОИ за 2018 година, вече са факт. Кампанията за т.нар. евтини санаториуми започна в петък. Пакетът по програмата е с продължителност 10 дни, като цената на нощувките и частичната помощ за храна в размер на 7 лева се поемат от държавата. „Зърнари блокират пътя Бургас – Карнобат“ е друго водещо заглавие на вестника. „С трактори и комбайни излизат срещу законопроекта за търговия с нефт и нефтени продукти“, пише в подзаглавието всекидневникът. Бургаските зърнопроизводители ще блокират със земеделски машини пътя Бургас – Карнобат. Те ще зареждат символично гориво на възлова бензиностанция, която на този етап не е още уточнена. „Концесионерът на спирките ще плаща по-малко“ е друго заглавие на вестника. Концесионерът на автобусни спирки в Бургас ще плаща с 26 000 лева по –малко за всеки от двата договора, които изпълнява. Това решиха общинските съветници в местния парламент. „Ремонтират ударно сградите на бъдещото IT училище“, „Бизнесмени дебатират правата върху търговските марки“ и „Мартина Гарабедян със стипендия от „Кроношпан“ са други заглавия на всекидневника.\r\nИнтервюто в днешния брой е с Цвета Андреева, преподавател по музика в Средно училище „Христо Ботев – гр. Айтос. Заглавието е „Децата са най-голямата ми награда, че съм ги научила и дала криле“.", "date": "2018.03.29", "title": "Преглед на основните теми в бургаския печат"}
{"url": "http://www.focus-news.net/news/2018/03/29/2505376/api-ogranicheno-e-dvizhenieto-po-pat-i-1-vidin-montana-za-avtomobili-nad-12-tona-poradi-izvarshvane-na-remontni-deynosti.html", "text": "Ограничено е движението по път I-1 Видин – Монтана за автомобили над 12 т в двете посоки поради извършване на ремонтни дейности. Това съобщиха от пресцентъра на Агенция \"Пътна инфраструктура\". Обходен маршрут: път II-11 Дунавци – Арчар - път III-112 Добри дол – Тополовец - път III-114 Тополовец – Ружинци.", "date": "2018.03.29", "title": "АПИ: Ограничено е движението по път I-1 Видин – Монтана за автомобили над 12 тона поради извършване на ремонтни дейности"}
{"url": "http://www.focus-news.net/news/2018/03/29/2505367/v-spetsializiranata-prokuratura-na-brifing-shte-bade-predstaven-otchet-za-deynostta-na-sp-prez-2017-g.html", "text": "От 11 .00 часа, ще се проведе брифинг в заседателната зала на Специализираната прокуратура (СП). Това съобщиха от пресцентъра на Прокуратурата на Република България. Тема на брифинга е отчет на дейността на СП през 2017 г.", "date": "2018.03.29", "title": "В Специализираната прокуратура на брифинг ще бъде представен отчет за дейността на СП през 2017 г."}
{"url": "http://www.focus-news.net/news/2018/03/29/2505377/pazardzhik-uchenitsite-ot-i-b-klas-na-nu-vasil-drumev-poluchiha-otlichieto-klas-na-mesets-fevruari.html", "text": "Учениците от  I “б“ клас на НУ „Васил Друмев“ в Пазарджик и техните учители Ева Щерева и Мими Сиракова получиха отличието „Клас на месец февруари“, който се присъжда от Местната комисия за борба с противообществените прояви на малолетни и непълнолетни, предаде репортер на Радио „Фокус“ – Пазарджик.  Журито, чийто членове са от Местната комисия за борба срещу противообществените прояви на малолетни и непълнолетни, единодушно реши, че това е класът в Пазарджик, който с изявите си за февруари заслужава да заеме първата позиция. \r\nКритериите, по които класът е оценен са: толерантност, успех, редовно посещаване на учебни занятия, дисциплина, активност, нови идеи, постижения, поддържане на материалната база. На специална церемония, която се проведе днес в Община Пазарджик, класният ръководител Ева Щерева получи плакет и грамота, които бяха връчени от директора на Дирекция „Хуманитарна политика“ Гергана Табакова. Всички 28 ученици също присъстваха на събитието. Те бяха поздравени от експерт Табакова и Бисерка Трайкова, секретар на Местната комисия за борба с противообществените прояви на малолетни и непълнолетни в Пазарджик.\r\nАлбена ЖИЛЕКОВА", "date": "2018.03.29", "title": "Пазарджик: Учениците от I “б“ клас на НУ „Васил Друмев“ получиха отличието „Клас на месец февруари“"}
{"url": "http://www.focus-news.net/news/2018/03/29/2505379/sofiya-lek-avtomobil-i-avtobus-ot-gradskiya-transport-sa-katastrofirali-na-bul-simeonovsko-shose.html", "text": "Лек автомобил и автобус по линия 67 от градския транспорт са катастрофирали на бул.„Симеоновско шосе“. Това съобщи за Агенция „Фокус“ Лъчезар Пеков, ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). Инцидентът е станал малко преди 09.00 часа. Няма пострадали. Движението в района не е затруднено и няма закъснение в движението на автобусите по тази линия.", "date": "2018.03.29", "title": "София: Лек автомобил и автобус от градския транспорт са катастрофирали на бул. „Симеоновско шосе“"}
{"url": "http://www.focus-news.net/news/2018/03/29/2505378/varna-dvizhenieto-po-patya-provadiya-aytos-ot-km-11-do-km-51-se-osashtestvyava-s-povisheno-vnimanie-poradi-remont-na-asfaltovata-nastilka.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. По високите и усойни места има влажни пътни участъци. Времето е с разкъсана облачност, видимостта е добра. Трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по път Провадия – Айтос от км 11+000 до км 51+000 се осъществява с повишено внимание поради ремонтни дейности на асфалтовата настилка.\r\nВ град Варна трафикът е натоварен на места по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.03.29", "title": "Варна: Движението по пътя Провадия – Айтос от км 11 до км 51 се осъществява с повишено внимание поради ремонт на асфалтовата настилка"}
{"url": "http://www.focus-news.net/news/2018/03/29/2505368/parlamentat-vklyuchi-kato-parva-tochka-v-dnevniya-si-red-ostavkata-na-dimitar-gamishev-ot-gerb.html", "text": "Парламентът включи като първа точка в дневния си ред оставката на Димитър Гамишев от ГЕРБ, предаде репортер на Агенция „Фокус“. Това предложи председателят на Народното събрание Цвета Караянчева. „За“ предложението ѝ гласуваха 152 народни представители, „против“ – 2 и „въздържали се“- 9, с което бе прието. \r\nДеница КИТАНОВА", "date": "2018.03.29", "title": "Парламентът включи като първа точка в дневния си ред оставката на Димитър Гамишев от ГЕРБ"}
{"url": "http://www.focus-news.net/news/2018/03/29/2505382/operata-turandot-shte-bade-predstavena-s-kukli-v-starozagorskata-opera.html", "text": "За първи път в историята на оперното изкуство в България популярната опера на Пучини „Турандот“ ще бъде представена с кукли на сцената на Старозагорската опера. Това съобщиха от пресцентъра на Община Стара Загора. Съвместният оперно-куклен спектакъл ще се осъществи от Държавна опера – Стара Загора и Държавния куклен театър – Стара Загора. Проектът „Турандот“ разчупва традиционните представи за оперен спектакъл. Следващият спектакъл е на 12 април, а на 13 юли постановката ще гостува на XIV-то издание на Международния музикален фестивал „Моцартови празници“ в Правец. \r\nКуклите ще оживеят благодарение на усилията на изключителен международен творчески екип, състоящ се от доказани творци в двете изкуства – операта и кукления театър. Режисьорите са Огнян Драганов и Дарин Петков, сценография и костюми Каталин Йонеску – Арборе (Румъния), Васил Рокоманов и Силва Бъчварова, художествено осветление Васко Лисичов (Македония), пластика Хзе Фу-Чен (Тайван), хормайстор Младен Станев. На диригентския пулт ще бъде Владимир Бошнаков. Премиерният спектакъл е с участието на звезден многонационален солистичен състав: Драгана Радакович от Сърбия ще изпълни ролята на Принцеса Турандот, италианският тенор Дарио ди Виетри ще бъде Калаф, Цветелина Василева (Лиу), Юлиан Константинов (Тимур). \r\nНа 12 април в ролята на Турандот ще гостува Таня Иванова, Калаф ще бъде Камен Чанев, Тимур – Пламен Кумпиков, а в ролята на Лиу – Русалина Мочукова, диригент Найден Тодоров. Участват още солистите Александър Крунев (29 март), Теодор Петков (12 април), Георги Динев, Ивайло Йовчев, хор, оркестър на Държавна опера – Стара Загора, куклени артисти от Държавен куклен театър – Стара Загора, децата от ДЮСОБ „Маргаритки“ при Държавна опера-Стара Загора и представители на Прабългарска школа за оцеляване „Бага-Тур“. \r\nТворческият екип залага на класическото представяне на приказната история в операта „Турандот“. В основата на режисьорската концепция е превръщането на китайската принцеса Турандот от дете в жена. Тази трансформация става пред очите на зрителя – Турандот, която подхожда към света около себе си като в игра с кукли, изведнъж се сблъсква с реалността и няма сили повече да се противопоставя. Тя е завладяна от любовта… Използвайки и силата на кукленото изкуство, режисьорът Огнян Драганов в тандем с кукления актьор и режисьор Дарин Петков, ще представят пред зрителя трогателната китайска приказка по един необикновен начин с много пластика, танц, театрални изразни средства и ефектна сценична визия. Румънският художник Каталин Арборе разгръща безграничния си талант в картини, илюстриращи автентичния китайски национален колорит. Маски, кимона, традиционни китайски костюми, перуки и украшения допълват пищната зрелищност на спектакъла. Впечатляващо куклено присъствие се предвижда и в сценографията, в която основни персонажи ще бъдат изобразени с раздвижени механизирани фигури и ярки художествени платна. Самите кукли, както и костюмите им, са дело на именитите български майстори-художници Васил Рокоманов и Силва Бъчварова. Зрителите ще бъдат допълнително провокирани от необичаен финал на операта, която не е била завършена от композитора и това позволява известна свобода в интерпретацията (според творческия екип).\r\nПроектът „Турандот“ разчупва традиционните представи за оперен спектакъл, защото е настъпило времето, когато режисьорската фантазия е приключила с обичайните изразни средства и търси всевъзможни начини да се заяви „по-революционно“ на оперната сцена. Търсенето на различното не нарушава истинския замисъл на композитор и драматург, но предизвиква любопитството на публиката, на малки и големи към новия „оперен артист“ – куклата (марионетката). Стремежът е публиката да повярва, че Куклата е онзи неписан в оперната партитура образ, който може да подсили основната тема, да я нюансира още повече.\r\nАмбицията на старозагорските творци е оперният спектакъл да има дълъг сценичен живот, да се превърне във водещо репертоарно заглавие на Старозагорската опера и да бъде представен на различни престижни сцени у нас и в чужбина.", "date": "2018.03.29", "title": "Операта „Турандот“ ще бъде представена с кукли в Старозагорската опера"}
{"url": "http://www.focus-news.net/news/2018/03/29/2505374/mvr-dve-leki-patnotransportni-proizshestviya-sa-stanali-na-avtomagistrala-lyulin-v-rayona-na-km-15.html", "text": "Две леки пътнотранспортни произшествия са станали на автомагистрала \"Люлин\" в района на км 15 преди третия тунел (Голямо Бучино). Това съобщиха за Агенция „Фокус“ от пресцентъра на МВР. Катастрофите са станали тази сутрин. Няма пострадали или загинали хора, щетите са само материални. Сигналите са обработени по административен ред и към момента движението в участъка е възстановено и се осъществява нормално.", "date": "2018.03.29", "title": "МВР: Две леки пътнотранспортни произшествия са станали на автомагистрала \"Люлин\" в района на км 15"}
{"url": "http://www.focus-news.net/news/2018/03/29/2505384/pss-mnogo-dobri-sa-usloviyata-za-turizam-v-planinite.html", "text": "Много добри са условията за туризъм в планините. Това съобщиха за Агенция \"Фокус\" от Планинска спасителна служба(ПСС) към БЧК. Има съвсем слаби ветрове по най-високите части на планините. Минималните температурите са от минус 6 градуса,  а максималните - около 0 градуса. Инцидентите за изминалото денонощие са леки, с травматичен характер.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.29", "title": "ПСС: Много добри са условията за туризъм в планините"}
{"url": "http://www.focus-news.net/news/2018/03/29/2505383/vratsa-34-godishen-mazh-e-zadarzhan-za-predlagane-na-podkup-na-politseyski-sluzhiteli.html", "text": "34-годишен мъж е задържан за предлагане на подкуп на полицейски служители. Това съобщиха от ОДМВР - Враца. На 28 март 2018 г около 04.00 часа в село Хайредин полицейски патрул спрял за проверка лек автомобил „Мерцедес А160“, управляван от лице с инициали В. М.(на 34 г.) от село Манастирище. При покана към водача да му бъде извършена проба за алкохол, същият заявил, че не желае да бъде изпробван за алкохол, и с цел да осуети проверката, хвърлил банкнота от 50 лв. в полицейския автомобил. Водачът е задържан в РУ - Козлодуй. Образувано е бързо производство.", "date": "2018.03.29", "title": "Враца: 34-годишен мъж е задържан за предлагане на подкуп на полицейски служители"}
{"url": "http://www.focus-news.net/news/2018/03/29/2505386/burgas-natsionalnata-sistema-za-ranno-opovestyavane-i-preduprezhdenie-na-naselenieto-pri-bedstviya-i-avarii-shte-bade-testvana-na-2-april.html", "text": "Националната система за ранно оповестяване и предупреждение на населението при бедствия и аварии се тества два пъти годишно в първия работен ден на месец април и на месец октомври чрез задействане на акустичните сигнали. Това съобщиха от пресцентъра на Община Бургас. В тази връзка на 2 април 2018 г. от 13.00 часа в Бургас ще се провери техническото състояние на изградената сиренна система.\r\nЗа да се избегне излишен стрес, Общината съветва да бъдат предупредени деца, възрастни хора, роднини и колеги, че това ще е просто тренировка и няма нищо страшно.", "date": "2018.03.29", "title": "Бургас: Националната система за ранно оповестяване и предупреждение на населението при бедствия и аварии ще бъде тествана на 2 април"}
{"url": "http://www.focus-news.net/news/2018/03/29/2505373/faktor-makedoniya-spored-marko-dzhurich-v-prishtina-se-gotvyat-za-voyna.html", "text": "Директорът на сръбската правителствена служба за Косово Марко Джурич в заяви, че несигурността относно продължаването на диалога между Прищина и Белград за отношенията помежду им се увеличава и е възможен нова конфликт заради неотдавнашните инциденти, предава македонската медия “Фактор“.\r\nДжурич отправи послание към косовския министър-председател Рамуш Харадинай, че не е възможна никаква размяна на територии, тъй като според сръбската конституция, Косово и Метохия са част от Сърбия.\r\nПреди Харадинай отбеляза, че търпението на Прищина към сръбските власти няма да продължи вечно.\r\nДжурич, с чийто арест в Косово започна криза, вярва, че в Прищина се подготвят за война и за пълното поглъщане на територията на косовските сърби. Виктор Турмаков", "date": "2018.03.29", "title": "„Фактор“ (Македония): Според Марко Джурич в Прищина се готвят за война"}
{"url": "http://www.focus-news.net/news/2018/03/29/2505388/vidin-suhi-sa-patnite-nastilki-v-oblastta-trafikat-po-glaven-pat-e-79-e-natovaren.html", "text": "Сухи са пътните настилки във Видинска област, трафикът по главен път Е-79 е натоварен в посока от и за граничен пункт „Дунав мост 2“, съобщиха за Радио „Фокус“ от Областно пътно управление – Видин. Пътуват предимно тежкотоварни автомобили над 12 тона. Най-натоварено е движението в участъка Видин-Дунавци. \r\nДвижението по път III-121 Раброво – Бойница от км 20+860 до км 39+613 при с. Бойница е ограничено за всички автомобили поради разрушено временно мостово съоръжение. Обходният маршрут е по път II-14 Видин – Кула – Бойница и обратно. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. \r\nТрафикът в град Видин е интензивен, каъо повече автомобили се движат в централната градска част, на изходите на града и по бул. „Панония“.\r\nАнна ЛОЗАНОВА", "date": "2018.03.29", "title": "Видин: Сухи са пътните настилки в областта, трафикът по главен път Е-79 е натоварен"}
{"url": "http://www.focus-news.net/news/2018/03/29/2505389/lokalno-makedoniya-zapadnite-balkani-tryabva-da-se-prevarnat-v-strani-ot-yugoiztochna-evropa.html", "text": "Австрия заедно с настоящия ротационен председател на Съвета на ЕС България включиха темата за балканските страни в дневния ред на предстоящото председателство на Виена, започващо от 1 юли. Австрийският външен министър Карин Кнайсел заяви, че не иска повече да използва термина „Западни Балкани“, въведен през годините. Тя предпочита да говори за „югоизточните страни от Европа“ – Сърбия, Черна гора, Босна и Херцеговина, Косово и Македония, предава македонското електронно издание   „Локално“.\r\n„Всички те имат възможност да станат членове на ЕС един ден. Сърбия и Черна гора имат повече шансове да бъдат приети от други, но не по-рано от 2025 г. Думата \"Балкан\" не звучи добре. Има достатъчно обидни конотации за името, което всъщност е чисто географско понятие. След края на Османската империя терминът \"балканизация\" се превръща в символ на мощния вакуум, дължащ се на разпадането на тогавашния политически ред. \"Балкан\" са етнически конфликти, братоубийствени граждански войни, религиозно натоварен национализъм, клиентелизъм, зависимост от чужди сили и корупция и общо изостаналост“, заяви Кнайсел.\r\n„ Европа разбра, че се появи политически и икономически вакуум в Югоизточна Европа, която много бързо може да се превърне в проблем на сигурността. Така че сега Австрия също реши, че тези страни трябва да имат обвързваща перспектива за пълноправно членство в ЕС“, допълни тя.\r\nАвстрийският дипломат смята, че ако не получат такава надежда, други играчи като Китай, Русия, Турция и Саудитска Арабия ще прокарат влияние на Балканите. Австрия заедно с настоящия председател на Съвета на ЕС  България включиха темата на балканските страни в програмата за предстоящото председателство на 1 юли. Виктор Турмаков", "date": "2018.03.29", "title": "„Локално“ (Македония): „Западните Балкани“ трябва да се превърнат в „страни от Югоизточна Европа“"}
{"url": "http://www.focus-news.net/news/2018/03/29/2505391/sofiya-41-choveka-sa-bili-nastaneni-v-krizisniya-tsentar-tazi-nosht.html", "text": "41 човека са били настанени в Кризисния център за настаняване на бездомни в столицата тази нощ. Това каза за  Агенция \"Фокус\"  Пепи Джуренов, директорът на Кризисния център. Той заяви, че нощта е преминала нормално и напомни, че остават още две нощи до закриването на центъра за този сезон.", "date": "2018.03.29", "title": "София: 41 човека са били настанени в Кризисния център тази нощ"}
{"url": "http://www.focus-news.net/news/2018/03/29/2505392/varna-spetsializirana-trudova-borsa-sabira-v-grada-tarseshti-rabota-i-rabotodateli-predi-nachaloto-na-aktivniya-turisticheski-sezon.html", "text": "Специализирана трудова борса за кадри в туризма ще се проведе от 10.00 часа в Юнашкия салон във Варна. Пред Радио „Фокус“ – Варна Божидар Михайлов, директор на „Регионална служба по заетостта” – Варна, отбеляза, че специализираната борса за кадри в туризма се провежда ежегодно преди началото на активния туристически сезон. Събитието се организира от Агенцията по заетостта, Дирекция „Регионална служба по заетостта” – Варна и Дирекция „Бюро по труда” – Варна. Тази година трудовата борса се провежда под егидата на проект „Готови за работа” по Оперативна програма „Развитие на човешките ресурси” 2014-2020, който е насочен към идентифициране и подпомагане за устройване на работа или включване в обучение на неактивни младежи.\r\nБожидар Михайлов допълни, че организирането на трудовата борса цели да се улесни достъпа до информация за свободните работни позиции и да се подпомогне осъществяването на пряк контакт и договаряне за включване в заетост.\r\nМарияна ВАЛЕНТИНОВА", "date": "2018.03.29", "title": "Варна: Специализирана трудова борса събира в града търсещи работа и работодатели преди началото на активния туристически сезон"}
{"url": "http://www.focus-news.net/news/2018/03/29/2505395/blagoevgrad-62-godishen-mazh-ot-s-golyamo-chochoveni-e-zadarzhan-neposredstveno-sled-telefonna-izmama-za-blizo-10-000-lv.html", "text": "62-годишен от с. Голямо Чочовени е задържан непосредствено след телефонна измама за близо 10 000 лева. Това съобщиха от ОДМВР-Благоевград. Мъжът с инициали Г.Л. е задържан на 28 март от полицейски служители на РУ-Петрич. Около 16.00 часа същия ден, чрез телефонно обаждане на домашния телефон на 76-годишна жена от Петрич, непознат за нея мъж се представил за полицейски служител и ѝ поискал парична сума под предлог, че съдейства за задържане на телефонни измамници. В мъжа са открити сумите от около 6 900 лв. и около 1 370 евро, предмет на измамата. По случая е образувано досъдебно производство. Работата продължава.", "date": "2018.03.29", "title": "Благоевград: 62-годишен мъж от с. Голямо Чочовени е задържан непосредствено след телефонна измама за близо 10 000 лв."}
{"url": "http://www.focus-news.net/news/2018/03/29/2505394/sliven-obshtinskiyat-savet-obsazhda-promeni-v-pravilata-za-priem-na-detsa-v-parvi-klas.html", "text": "Общински съвет – Сливен обсъжда на свое заседание проект на Наредба за изменение и допълнение на Наредбата за приемане на ученици в първи клас в общинските училища на територията на общината, предаде репортер на Радио „Фокус“ – Сливен. Приемането на изменения и допълнения се налага заради промени в националното законодателство.\r\nНа днешното заседание ще се гледа и предложение до Общинския съвет за даване съгласие Паметникът на Шести артилерийски полк да бъде разположен в УПИ 1,кв.665 по плана на град Сливен при невъзможност публично да бъде експониран в естествената му среда и съгласно изискванията на Закона за военните паметници. Мястото е в източния край на Градската градина, до Колодрума. Предлага се още кметът да създаде целева експертна комисия, която да контролира всички действия по консервация, реставрация и експониране на обекта. В предложението на председателя на комисията се посочва, че кметът е внесъл предложение в Комисията по символика с приложено становище на главния архитект и становище от експерти, според които без мерки за консервация паметникът е в риск от бързо саморазрушение.\r\nПо-рано този месец Областната комисия „Военни паметници“, в която са и представители на Министерството на отбраната, прие единодушно предложението за преместване и изграждане на паметника на публично място с достъп на граждани до него. Налагат се бързи мерки, за да не се пропуснат срокове за кандидатстване пред Министерството на отбраната за финансиране.\r\nВ дневния ред е и промяна в бюджета на Община Сливен. Заместник-председателят на Общинския съвет Кирчо Димитров обясни, че има постъпили приходи от АНПТ-Сливен и съответно те са разпределени като разходи.\r\nОбщинските съветници ще обсъдят и разпоредителни сделки с общинска собственост, предложения, свързани с подробни устройствени планове, отпускане финансови помощи на граждани.\r\nДневният ред съдържа 40 точки, в това число и една допълнителна.", "date": "2018.03.29", "title": "Сливен: Общинският съвет обсъжда промени в правилата за прием на деца в първи клас"}
{"url": "http://www.focus-news.net/news/2018/03/29/2505390/blagoevgrad-razrushena-e-velikdenskata-ukrasa-na-ploshtad-makedoniya.html", "text": "Часове, след като в Благоевград беше поставена красива и цветна великденска украса, вандали унищожиха празничния кът на площад „Македония“. Това съобщиха от пресцентъра на Община Благоевград. Подготовката за светлите Великденски празници започна в средата на месец март. Цветната великденска украса създава празнично настроение. За поредна година Община Благоевград успя да създаде уникални празнични кътове, с тематична украса, за един от най-големите християнски празници – Великден. Красив и отчетлив надпис „Честито Възкресение Христово“ посреща жители и гости на входа на Благоевград. Освен поздрава, сред първите неща, които се виждат е и огромно алено яйце. Великденска украса е монтирана още пред LARGO Mall – Благоевград и на площад „Македония“. Такава има поставена и на кръговите кръстовища в града.  \r\nВъпросът, който поставя Община Благоевград пред съвестта и възпитанието на жителите и гостите на града, е защо след като всички се възхищават на украсата, се случва този вандалски акт? Община Благоевград апелира, ако някой има информация във връзка с унищожената украса на площад „Македония“ през изминалата нощ, да я сподели на телефон 112, горещия телефон на Общината ‎073/88 44 34 или в стая 116 в сградата на Община Благоевград, сектор „Обществен ред и сигурност“.", "date": "2018.03.29", "title": "Благоевград: Разрушена е великденската украса на площад „Македония“"}
{"url": "http://www.focus-news.net/news/2018/03/29/2505387/kristian-vigenin-bsp-borisov-da-kazhe-za-vrashtaneto-na-balgarskiya-poslanik-v-rusiya.html", "text": "„Струва ми се, че българският посланик в Русия Бойко Коцев ще остане дълго време в България. Когато има подобен световен прецедент, би трябвало да има взаимодействие между институциите. Аз се учудих, че дори и президентът не е информиран за това, а също и народните представители. Поискахме министър-председателят да каже пред Народното събрание - какво всъщност се случва, а не да се информираме от медиите”. Това заяви международният секретар на ПГ на „БСП за България” Кристиан Вигенин пред БНР, съобщиха от пресцентъра на НС на БСП. Той добави, че дори е било предложено премиерът да даде информация и на закрито заседание, за да не се притеснява да обясни случващото се. „Не може народните представители да стоят в неведение”, категоричен бе Вигенин. Според него случаят с отравянето на Сергей Скрипал в Англия е довел до истерични реакции и последиците от това ще са дългосрочни, като България ще бъде от страните, силно потърпевши.", "date": "2018.03.29", "title": "Кристиан Вигенин, БСП: Борисов да каже за връщането на българския посланик в Русия"}
{"url": "http://www.focus-news.net/news/2018/03/29/2505381/ekathimerini-pregovorite-za-imeto-na-makedoniya-prodalzhavat-vav-viena.html", "text": "Гръцкият външен министър Никос Кодзиас се отправя към Виена за преговори със своя колега от Македония Никола Димитров, за които се смята, че ще определят насоката на преговорите по спора за името, предава  Ekathimerini.\r\nПреговорите в момента са се натъкнали на гръцкото искане Македония да промени конституцията си и да премахне всяко иредентистко искане на едноименната гръцка провинция. \r\nМинистър-председателят Алексис Ципрас заяви, че правителството му не иска просто „каквото и да е решение“, а такова, което ще издържи и „ще запази нашата история и наследство и същевременно ще разсее иредентизма от Македония“. \r\nВъпреки това Скопие не показва знаци, че ще отстъпи от македонската си идентичност, което няма да бъде прието от Гърция.\r\nВ скорошно интервю Димитров отбеляза, че има прогрес по време на предишните му срещи с Кодзиас, по добави, че Гърция трябва да приеме компромис по идентичността. „Същността на компромиса се опира на две колони. Първата е името с географския квалификатор, който ще отличи Македония от Гръцка Македония. Втората колона е това Гърция да приеме, че съседите ѝ са македонци, говорещи на македонски език“, заяви той. Според него целта на Скопие е да достигне до решение, което да запази македонската идентичност на страната „без унижения“.\r\nНа свой ред Кодзиас заяви, че Гърция има дълга и бляскава история и не трябва да се страхува от постигането на компромис с малка държава, „която все още не е открила идентичността си“. „Разбира се, не можем да се съгласим страната да бъде наречена Македония“.  Виктор Турмаков", "date": "2018.03.29", "title": "Ekathimerini: Преговорите за името на Македония продължават във Виена"}
{"url": "http://www.focus-news.net/news/2018/03/29/2505396/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno-ekip-na-granichna-politsiya-izvarshva-proverki-kray-selo-garlyano.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.03.29", "title": "Кюстендил: Преминаването на моторни превозни средства през ГКПП „Гюешево” се осъществява нормално, екип на „Гранична полиция” извършва проверки край село Гърляно"}
{"url": "http://www.focus-news.net/news/2018/03/29/2505401/vidin-nivoto-na-reka-dunav-pri-novo-selo-se-e-pokachilo-s-1-sm-prez-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е покачило с 1 см и водният стоеж там е 648 см, съобщиха от Хидрометеорологична станция-Ново село. Нивото на реката край Видин е 698 см, регистрираното  понижение e от 8 см.  Край Лом през последното денонощие нивото на реката се е понижило със 17 см, a водният стоеж там е 730 см. Нивото на реката край Оряхово е 621 см, там е регистрирано понижение за последното денонощие от 6 см. Температурата на водата край Ново село е 6 градуса, а край Оряхово - 6,8 градуса.", "date": "2018.03.29", "title": "Видин: Нивото на река Дунав при Ново село се е покачило с 1 см през последното денонощие"}
{"url": "http://www.focus-news.net/news/2018/03/29/2505385/ema-hopkins-poslanik-na-velikobritaniya-nyamame-kolebaniya-che-rusiya-stoi-zad-otravyaneto-na-skripal.html", "text": "Нямаме колебания, че Русия е отговорна за употребата на нервно бойно отровно паралитично вещество за отравянето на Сергей Скрипал и дъщеря му. Това заяви посланикът на Великобритания у нас Нейно превъзходителство Ема Хопкинс в предаването „Здравей, България” по Нова телевизия. Тя подчерта, че Лондон има сериозни съдебно-медицински доказателства за това твърдение. „Веществото е дадено за независим анализ от Организацията за забрана на химическите оръжия. То се изследва и в независими лаборатории по цял свят. Резултати от тях очакваме съвсем скоро”, заяви още посланикът.\r\nТя подчерта, че страната ѝ има доказателства и за това, че в последните 10 години Москва „развива своята способност да използва нервно-паралитични вещества за убийства по цял свят”.\r\n„Този инцидент е само един елемент от поредица действия от страна на Русия и е време да кажем: „Стига толкова”. Години наред се повтаря модел на поведение, при което Москва погазва международния правов ред – с анексирането на Крим, подкрепата за режима на Асад в Сирия, опита за преврат в Черна гора, намесата в избори по цял свят, кибератаки, дезинформация”, коментира Хопкинс.\r\nТя заяви, че властите в родината ѝ не са учудени от факта, че Русия отрича участие в покушението над Скрипал.\r\n„Русия не отговори на нашата молба за сътрудничество по случая и отвърна със сарказъм. В същото време медиите в страната плетат мрежа от лъжи. Те твърдят абсурдни неща като това, че Скрипал бил пристрастен към „Новичок” или че Тереза Мей го е разработила”, каза още посланикът.\r\nТя благодари на България за заявената подкрепа и солидарност с Великобритания. И подчерта, че двете страни ще продължат да поддържат добри взаимоотношения и след излизането на Острова от Европейския съюз.\r\n„Всички, които застанаха зад нас, не го правят само от солидарност, а и в името на опазването на международната сигурност. Трябва заедно да възстановим равновесието. Трябва да минем през този период на пренастройване на международния ред”, заяви Хопкинс.\r\nТя каза още, че отговорът на Великобритания в тази ситуация трябва да бъде „в съответствие с поведението на демократична страна, която спазва международните формати”.", "date": "2018.03.29", "title": "Ема Хопкинс, посланик на Великобритания: Нямаме колебания, че Русия стои зад отравянето на Скрипал"}
{"url": "http://www.focus-news.net/news/2018/03/29/2505400/burgas-obshtinata-organizira-praznichna-programa-po-povod-tsvetnitsa.html", "text": "Общината, с подкрепата на местните читалища, организира празнична програма по повод Цветница. Това съобщиха от пресцентъра на Община Бургас. За посрещането на големия християнски празник ще има разположени открити сцени и организирани събития на няколко места в града. На 1 април на пл. \"Св. св. Кирил и Методий\" ще се проведе атрактивен фолклорен концерт, който ще започне от 11.00 часа. В него ще участват танцови състави от местните читалища, а в 12.00 часа на сцената ще се качат Жечка Сланинкова и оркестър \"Странджа\". За най-малките са подготвени много забавления. Фолклорно състезание \"Цветна въртележка\" ще предизвика децата да отговарят на гатанки от народния фолклор, да скачат на въже, както и да познават предмети, които са били част от бита на прадедите ни - вретено, бъклица, окарина, паламарка и др. За всяка изпълнена задача децата ще получат специална книжка с печат. Преминалите през всички етапи ще заслужат подарък и възможност да участват в предстоящо Великденското състезание. Децата могат да се изявят и в творчески  ателиета \"Цветна градина\", където собственоръчно да украсят дървени предмети и големи картички, както и да изплетат красиви цветни кошници и венци.\r\nВ жк. \"Меден рудник\" от 11.00 часа до ОУ \"Петко Росен\" ще се проведе фолклорен концерт \"Пъстра Цветница\", с участието на ДФГ \"Чинките\", ДФТС \"Слънчо\", ДФТС \"Младост\", ТС \"Ритъм\", Радостина Йовкова - певица в НФА \"Филип Кутев\" и оркестър. Посетителите ще имат възможност да се включат и в забавни арт работилници. Организатор на събитието е НЧ \"Св. св. Кирил и Методий 1985\".\r\nОт 11.30 часа пред параклиса \"Св. Димитър\" ще се проведе концерт под надслов \"Цветно ни е на Цветница\", организиран от НЧ \"Паисий Хилендарски 1928\".\r\nВ комплекс \"Братя Миладинови\" пред храм \"Св. Иван Рилски\" от 11.00 часа НЧ \"Асен Златаров 1940\" ще представи празничен концерт \"Цветница\" с участието на ВГ \"Ретро Бургас\", ФГ \"Канатица\", ФТГ \"Звездички\", ФГТ \"Зорница\", ФГ \"Шарени гайтани\" ДХ \"Трепетлика\", ФТК \"Миладина\".\r\nОт 12.00 часа в градинката до Часовника в центъра на града ще бъде представен богатият репертоар на Бургаския духов оркестър.", "date": "2018.03.29", "title": "Бургас: Общината организира празнична програма по повод Цветница"}
{"url": "http://www.focus-news.net/news/2018/03/29/2505404/blagoevgrad-29-godishen-mazh-ot-s-valkosel-e-s-opasnost-za-zhivota-sled-padane-ot-mototsiklet.html", "text": "29-годишен мъж от с. Вълкосел е с опасност за живота след падане от мотоциклет. Това съобщиха от ОДМВР-Благоевград. Инцидентът е станал на 28 март, около 18.20 часа, в местността „Попа“. 29-годишният мъж е управлявал нерегистриран по надлежния ред мотоциклет „КТМ“ и се е движил с несъобразена с пътните условия скорост. Той е загубил контрол над мотоциклета и е паднал в земен скат. В резултат на инцидента е транспортиран за лечение в УМБАЛСМ „Пирогов“ с опасност за живота.", "date": "2018.03.29", "title": "Благоевград: 29-годишен мъж от с. Вълкосел е с опасност за живота след падане от мотоциклет"}
{"url": "http://www.focus-news.net/news/2018/03/29/2505402/varna-ustanoveno-e-zamarsyavane-s-bitovi-otpadatsi-na-vodata-v-rayona-na-morska-gara.html", "text": "След публикация за замърсяване на водите в района на Морска гара – Варна Басейновата дирекция за „Черноморски район“ е извършила спешна проверка. Това съобщиха от пресцентъра на институцията. Обходен е районът на Морската гара и новата зона за отдих.  Проверката е установила замърсяване на водата с битови отпадъци, близо до брега. По повърхността на водата няма опалесценция от нефтопродукти.\r\n„Пристанище Варна“ ЕАД  трябва да предприеме действия за почистване на акваторията на Черно море в посочения район.", "date": "2018.03.29", "title": "Варна: Установено е замърсяване с битови отпадъци на водата в района на Морска гара"}
{"url": "http://www.focus-news.net/news/2018/03/29/2505405/veliko-tarnovo-otsastvieto-na-kmeta-daniel-panov-ot-sesiyata-na-obshtinskiya-savet-predizvika-skandal-mezhdu-savetnitsite.html", "text": "Отсъствието на кмета на Велико Търново Даниел Панов от сесията на Общинския съвет предизвика скандал между местните парламентаристи, предаде репортер на Радио “Фокус” - Велико Търново. Още преди гласуването на дневния ред, който започва с две питания към кмета, постъпиха две предложения за нови точки. Едното бе направено от съветника от БСП Ирена Стасинополу за включване на Отчет за касовото изпълнение на бюджета за 2018 година, което според плана за работа е трябвало да бъде гласувано днес, но не е предвидено. Второто предложение бе от съветника Стоян Витанов, отново от БСП, за отмяна разрешението за разкриване на кариера за варовик край великотърновското село Балван, по искане на жителите. Преди това недоволни граждани от кв. ”Колю Фичето” отново повдигнаха въпроса за скейтбордната площадка, която създава проблеми на живущите в региона. В отговор на всички обвинения и нападки председателят на Общински съвет Венцислав Спирдонов призова съветниците да управляват и да взимат решения не като всяват страх и смут, а да се стремят към конструктивен диалог с гражданите. Направено бе и предложение всички “нови” точки да бъдат гласувани на извънредна сесия. Относно гласуването касовото изпълнение на бюджета зам.-кметът Снежана Данева отбеляза, че е внесено искане това да се случи на 26 април. По думите ѝ причината за молбата за отлагане е, че кметът Даниел Панов е в отпуск. Местните парламентаристи взеха решение точката да бъде гласувана на заседанието през следващия месец.\r\nЛуиза ТРАНЧЕВА", "date": "2018.03.29", "title": "Велико Търново: Отсъствието на кмета Даниел Панов от сесията на Общинския съвет предизвика скандал между съветниците"}
{"url": "http://www.focus-news.net/news/2018/03/29/2505403/zhan-iv-lyo-drian-iran-predostavya-orazhie-na-yemenskite-buntovnitsi-huti.html", "text": "Франция обвини Иран, че доставя оръжие на бунтовниците хути в Йемен, предава  AFP.\r\n„Има проблем в Йемен. Политическият процес не е започнал, Саудитска Арабия се чувства постоянно атакувана от хутите, които от своя страна получават оръжейни доставки от Иран“, заяви френският външен министър Жан-Ив льо Дриан. \r\nИран отрича  саудитските обвинения, че предоставя оръжие на хутите.  Виктор Турмаков", "date": "2018.03.29", "title": "Жан-Ив льо Дриан: Иран предоставя оръжие на йеменските бунтовници хути"}
{"url": "http://www.focus-news.net/news/2018/03/29/2505406/mladen-shishkov-gerb-katolicheskata-obshtnost-chestva-pasha-nositeli-sme-na-zaveta-zaveshtan-ot-predtsite-ni-donesli-evropa-v-balgariya.html", "text": "Малката католическа общност в България чества от днес своята Пасха. Ние, католиците в отечеството ни сме носители на един законен завет, завещан от предците ни, донесли Европа в България. Това каза в декларация от името на ПГ на ГЕРБ депутатът Младен Шишков, предаде репортер на Агенция „Фокус“. „Сякаш още зари светлината и вдъхновява онзи огнен пламък, възпламенил сърцето на епископите Петър Парчевич и Петър Богдан Башев, които напомняли на света, че има един героичен народ, жадуващ за своята свещена свобода“, посочи той. „Незабравими за историческата ни памет са и редицата католически болници, училища и колежи, които формират духовно, интелектуално и хуманно интелигенцията на нацията в годините на Освобождението“, изтъкна Младен Шишков. „Днес тържествуваме Христовата Пасха - преминаването на Спасителя през страданието и смъртта - триумфално и безвъзвратно от Живота към Възкресението. Нека тази възторжена радост озари и промени всички ни“, посочи депутатът. „И нека, с Божията помощ, възможно най-скоро, преодолели календарните несъответствия и човешките конфликти, да възпеем заедно победата на човечността и доброто, над тъмнината, фалша и страха“,каза още Младен Шишков.\r\nБиляна ИВАНОВА", "date": "2018.03.29", "title": "Младен Шишков, ГЕРБ: Католическата общност чества Пасха, носители сме на завета, завещан от предците ни, донесли Европа в България"}
{"url": "http://www.focus-news.net/news/2018/03/29/2505407/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-mart.html", "text": "„Софийска вода” временно ще прекъсне водоснабдяването в някои части на столицата на 30 март. Това съобщиха от пресцентъра на дружеството.\r\nВъв връзка с монтаж на спирателен кран на ул. „Св. Георги Софийски“ кв. „Крива река“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Св.Георги Софийски“ от ул. „Райко Жинзифов“ до ул.\r\n„Константин Иречек“, ул. „Добрила“ и по ул. „Виктор Григорович“ от ул. „Даскал Манол“ до ул. „Св. Георги Софийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Виктор Григорович“.\r\nВъв връзка с подмяна на сградни водопроводни отклонения на бул. „Арсеналски“, жк. „Лозенец“, се налага спиране на водоподаването от 10:00 до 21:30 часа на клиентите на „Софийска вода”, живеещи в района на: бул. „Арсеналски“ от бул. „Черни връх“ до ул. „Църноок“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Никола Козлев“.\r\nВъв връзка с пресвързване на уличен водопровод на ул. „Струма“, вилна зона „Врана – Лозен триъгълника“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Ерма“, ул. „Струма“, ул. „Рила“; по ул. „Стара планина“ от ул. „Тинтява“ до ул. „Струма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Струма“.\r\nВъв връзка с подмяна на сградно водопроводно отклонение на ул. „Люлин“, кв. „Филиповци“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Люлин“ от ул. „3-ти март“ до ул. „Детелина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлин“ №7.\r\nВъв връзка с подмяна на сградно водопроводно отклонение на ул. 2, кв. „Враждебна“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 2 от ул. 26 до ул. 25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 ъгъла с ул. 26.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.29", "title": "„Софийска вода” временно ще прекъсне водоснабдяването в някои части на столицата на 30 март"}
{"url": "http://www.focus-news.net/news/2018/03/29/2505399/valeri-zhablyanov-bsp-dostoyno-e-da-se-poiska-ostavkata-na-zam-ministar-petar-nikolov-zaradi-kazanoto-sreshtu-predlozhenite-promeni-v-zakona-za-kreditirane-na-studenti.html", "text": "Само заради казаното от зам.-министъра на образованието и науката Петър Николов в доклада на Комисията по бюджет и финанси е достойно да му се поиска оставката. Това каза народният представител от ПГ на БСП Валери Жаблянов в дебатите по промените в Закона за кредитиране на студенти и докторанти на първо четене, предаде репортер на Агенция „Фокус“. По повод аргумента на зам.-министър Николов в доклада на Комисията, че не могат да се отпускат кредити на студенти, тъй като те не могат да си намерят поръчител, Валери Жаблянов се обърна към министъра на образованието Красимир Вълчев: „Може ли да го извикате този зам.-министър да ви даде обяснение“. „Този човек или не се е явявал пред банка, или е злонамерен“, коментира Валери Жаблянов. „Извинявайте, но този човек с всичкия ли е?“, попита депутатът. „Въпросът е иска ли Народното събрание да даде възможност на малоимотните студенти да учат в български висши заведения или иска да ги остави полуобразовани да се чудят в коя посока на света да тръгнат“, изтъкна той. „Нагласите в тази посока не са обещаващи, заради философията, която се изповядва в българските институции, които се занимават с образование“, каза още Валери Жаблянов.\r\nБиляна ИВАНОВА", "date": "2018.03.29", "title": "Валери Жаблянов, БСП: Достойно е да се поиска оставката на зам.-министър Петър Николов заради казаното срещу предложените промени в Закона за кредитиране на студенти"}
{"url": "http://www.focus-news.net/news/2018/03/29/2505411/vidin-17-godishen-mladezh-e-napadnal-i-ograbil-72-godishen-prodavach-v-knizharnitsa-v-grada.html", "text": "17-годишен младеж е нападнал и ограбил 72-годишен продавач в книжарница във Видин, съобщиха от ОДМВР – Видин. Един час след извършения грабеж видинските полицаи са задържали авторите на посегателството. Сигналът за престъплението е получен вчера в 16.13 часа. Пристигналите на мястото униформени са установили 72-годишния продавач. Мъжът обяснил, че малко по-рано младеж влязъл в търговския обект, ударил го с длан по гърба, повалил го на земята и от джоба на панталона му отнел сумата от около 150-200 лева. По данни на потърпевшия извършителят не е бил сам. В хода на проведените незабавни оперативно-издирвателни действия разследващите установили и задържали 17-годишен младеж, криминално проявен и осъждан, и 20-годишен – местни жители. Двамата са приведени в полицейския арест за срок до 24 часа. Работата по случая продължава, образувано е досъдебно производство по чл.198, ал.1 от Наказателния кодекс.", "date": "2018.03.29", "title": "Видин: 17-годишен младеж е нападнал и ограбил 72-годишен продавач в книжарница в града"}
{"url": "http://www.focus-news.net/news/2018/03/29/2505409/sarajevo-times-general-mayor-martin-dorfar-prie-posta-komandir-na-eufor-v-bosna-i-hertsegovina.html", "text": "Генерал-майор Дорфър зае поста командир на операцията на Европейския съюз в Босна и Херцеговина „Алтеа“ (EUFOR) от своя предшественик генерал-майор Антон Уолднър, пише  Sarajevo Times.\r\n„Искам хората в Босна и Херцеговина да знаят, че ще дам най-доброто от себе си за тях. Надявам се, че всеки, който е въвлечен в бъдещата сигурност на страната ще сътрудничи и ще работи с ЕУФОР и нашите партньорски организации, за да може да запазим Босна и Херцеговина по пътя към стабилно, сигурно и европейско бъдеще“, заяви генерал-майор Дорфър по време на церемонията по встъпване.\r\n14 страни членки на ЕС и 5 страни партньори участват с ресурси и персонал в операцията на ЕУФОР, демонстрирайки колективното намерение на ЕС да помогне на Босна и Херцеговина да посрещне условията за евроатлантическа интеграция.  Виктор Турмаков", "date": "2018.03.29", "title": "Sarajevo Times: Генерал-майор Мартин Дорфър прие поста командир на ЕУФОР в Босна и Херцеговина"}
{"url": "http://www.focus-news.net/news/2018/03/29/2505408/yambol-47-trayno-bezrabotni-ot-oblastta-shte-se-vklyuchat-v-regionalnata-programa-za-zaetost.html", "text": "47 трайно безработни от област Ямбол ще се включат в Регионалната програма за заетост за 2018 година. Това стана ясно на проведеното от областния управител Димитър Иванов заседание на Комисията по заетост към Областния съвет за развитие, съобщиха от Областна администрация Ямбол. „Регионалната програма за заетост в област Ямбол за миналата година бе успешно реализирана“, каза на заседанието Пенка Кирилова, директор на Регионална служба по заетостта Бургас.\r\nИ тази година, в изпълнение на Националния план за действие по заетост през 2018 година, ще бъдат разработени от Областните администрации регионални програми за заетост, на базата на предложения от общините. За да има повече работни места в общините по тази програма областният управител на област Ямбол информира представителите на петте общини, че ОА няма да кандидатства за квота, а бройките ще бъдат разпределени между общините.\r\nПрез миналата година по програмата се включиха 42 безработни лица. Програмата бе на стойност 142 хил.лв. Средствата за разпределяне за настоящата година са в размер на 184 173 лв. За цялата страна средствата осигурени от с решение на Министерски съвет са близо 8 млн.лв. за заетост на 2 000 безработни лица.\r\nЦелта на програмата е да допринесе за повишаване на заетостта, намаляване на безработицата и повишаване качеството на работната сила в региона. В обхвата на целевата група се включват: безработни младежи до 29г. с подгрупа до 25 г., които нито се обучават, нито са заети, безработни над 50 г., продължително безработни лица.\r\nПрограма за заетост и обучение включва проектно предложение на желаещите да участват в програмата общински администрации, което се разработва от Областна администрация и одобрява от Комисията по заетост. Членовете на Комисията днес разгледаха и приеха методика  за оценка на проектните предложения. До 12 април общините трябва да представят предложенията си в Областна администрация.\r\nПроектното предложение на област Ямбол за регионална програма за заетостта трябва да бъде представено в МТСП за утвърждаване до края на месец април. Срокът за изпълнение на регионалните програми е 30 декември 2018 г.\r\nНа днешното заседание представител на Бюрото по труда Ямбол запозна членовете на Комисията по заетост с резултатите от първото анкетно проучване за потребностите от работна сила в област Ямбол, проведено през месец февруари. В първото проучване са се включили 76 работодатели. Проучването сочи, че местният бизнес най-вече търси добре мотивирани работници и служители, независимо от опит и компетенции. Проучени са и конкретни търсения по специалности и професии. Голяма част от попълнилите анкетата работодатели заявяват, че биха провеждали обучение на персонала на работното място, като инвестиция в работна сила.", "date": "2018.03.29", "title": "Ямбол: 47 трайно безработни от областта ще се включат в Регионалната програма за заетост"}
{"url": "http://www.focus-news.net/news/2018/03/29/2505412/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие: днес „За 10 години в Пазарджик 85 милиона вложени в инфраструктура“. В Пазарджик от есента на  2007  година  досега  в инфраструктура са вложени 85 милиона лева. Над 25 от тези милиони са инвестирани в малките населени  места  от  общината. Това обяви кметът Тодор Попов при първата копка на най-новия обект, чието реновиране  започна  –  пазарджишкия квартал „Марица-Болницата“. Градоначалникът  подчерта, че събитието е поредната  добра  новина  за Пазарджик, която ни дава повод  да  посрещнем  със задоволство  Великденските  празници.  После  загатна, че скоро ще имаме и още причини да се гордеем с града си.\r\n„2000 зрелостници ще държат матури“, ни информира изданието. Около 2 000 зрелостници  ще  се  явят  на матура тази година в областта. Началникът на Регионалното  управление на  образованието  в  Пазарджик  Валентина  Кайтазова  съобщава,  че  подадените заявления са 2075. 2018  са  заявилите участие в държавния зрелостен изпит по български  език и литература. Броят им почти се запазва в  сравнение  с  миналата година, когато на матурата по български се явиха 1816  момичета и момчета.\r\n„Покачване на речните нива“, научаваме от вестника. Нивата на големите реки  в  областта  продължават  да  се  покачват. Най-сериозно  е  повишението на Тополница, която за 48 ч. при Поибрене е „наддала“ 15 см. В резултат на валежите Марица в Пазарджик също се понапълни. За последните две денонощия  нивото й се качило с 15 см. Според справката на НИМХ, при Белово покачването е с 9 см. Точно с толкова през последното денонощие се е  увеличило нивото на Чепинска във Велинград, като общо за двете денонощия ръстът е 13 см. Според  експертите  и през следващите два дни речните нива ще се задържат високи. В резултат на валежите  повишения  се очакват  в  долното  течение  на  река  Марица.  От днес започва плавен процес на понижение на водните  нива,  като  повишения ще има в средните и долните  течения  на  основните реки, вследствие на оттичане.", "date": "2018.03.29", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/29/2505413/stanislava-stoyanova-gerb-promyanata-v-zakona-za-kreditirane-na-studentite-i-doktorantite-shte-oblagodetelstva-ne-uchashtite-balgari-a-chuzhdestrannite-i-to-nay-skapite-spetsialnosti.html", "text": "Промяната в Закона за кредитиране на студентите и докторантите ще облагодетелства не българските, а чуждестранните студенти и то в най-скъпите специалности. Това каза народният представител от ПГ на ГЕРБ Станислава Стоянова по време на дебатите по Закона за кредитиране на студенти и докторанти, внесен от БСП, предаде репортер на Агенция „Фокус“. Според нея, ако бъдат приети предложенията на БСП, неравенствата между студентите само ще се задълбочат. „Законът за кредитирането на студентите и докторантите е приет през 2008 г. и практически са правени два опита той да бъде променян за този период. Съгласна съм, че трябва да бъде актуализирана законовата база, но това да се направи внимателно, с много по-широк обществен дебат. Той трябва да стъпи върху здрава икономическа логика и да се хармонизира с цялата финансова, макроикономическа рамка, в която се развива страната. Към днешна дата не е налице висок процент на лошите кредити по програмата, т.е. системата функционира безпроблемно. Самият размер на исканите и получените кредити е нисък, дори на фона на бъдещите доходи, които ще получават студентите. Таксите в повечето професионални направления и в повечето висши училища са с нисък размер. Защо тогава трябва да бъде променяно това с бързи и драстични стъпки, каквато е намаляването на лихвения процент“, коментира предложението на БСП Стоянова. По думите ѝ това е излишен трус във финансовата система. Тя поясни, че най-големият проблем с лошите кредити е при чуждестранните студенти в медицинските направления. „Това са най-скъпите специалности, но там са регистрирани и най-висок брой чуждестранни студенти“, каза Станислава Стоянова. \r\nДеница КИТАНОВА", "date": "2018.03.29", "title": "Станислава Стоянова, ГЕРБ: Промяната в Закона за кредитиране на студентите и докторантите ще облагодетелства не учащите българи, а чуждестранните и то най-скъпите специалности"}
{"url": "http://www.focus-news.net/news/2018/03/29/2505393/pg-na-bsp-za-balgariya-napravi-protsedurno-predlozhenie-premierat-boyko-borisov-da-dade-informatsiya-pred-parlamenta-za-diplomaticheskata-kriza-sled-sluchaya-skripal.html", "text": "ПГ на „БСП за България“ направи процедурно предложение премиерът Бойко Борисов да даде информация пред парламента за дипломатическата криза. Това стана ясно след като  секретарят на ПГ на „БСП за България“ Кристиан Вигенин направи процедура от трибуната на Народното събрание във връзка със случая „Скрипал“, предаде репортер на Агенция „Фокус“. „Бихме искали да ни информира за това какви са основанията за предприетите стъпки до момента, да направим едно усилие, да има по-голяма съгласуваност в действията на институциите. Тази криза очевидно се разширява и може да има глобални последици“, каза Вигенин. Според него в тази ситуация е важно да се гарантира това взаимодействие между институциите. Той обърна внимание, че такова не е имало с президента на Република България. \r\nДеница КИТАНОВА", "date": "2018.03.29", "title": "ПГ на „БСП за България“ направи процедурно предложение премиерът Бойко Борисов да даде информация пред парламента за дипломатическата криза след случая „Скрипал“"}
{"url": "http://www.focus-news.net/news/2018/03/29/2505410/razgrad-62-godishen-mazh-e-zadarzhan-za-izmama-na-vazrastna-zhena.html", "text": "62-годишен мъж е задържан за измама на възрастна жена. Това съобщиха от ОДМВР - Разград. Задържаният е от кубратското село Каменово. Между 10.30 и 12.00 часа на 28 март мъжът с инициали Т. Т. успял да заблуди 77-годишна жена с инициали Р. И. от Разград, че дъщеря му се нуждае от лечение и спешно трябват пари. Възрастната жена му дала сумата от 500 лв. По случая е започнато досъдебно производство.", "date": "2018.03.29", "title": "Разград: 62-годишен мъж е задържан за измама на възрастна жена"}
{"url": "http://www.focus-news.net/news/2018/03/29/2505414/nyama-postradali-balgarski-voennosluzheshti-pri-raketen-obstrel-na-bazata-na-mezhdunarodnite-koalitsionni-sili-na-letishte-kandahar-v-afganistan.html", "text": "Базата на международните коалиционни сили на летище \"Кандахар\", Афганистан, беше подложена на ракетен обстрел на 28 март 2018 г. в 21.06 часа местно време (19.36 часа българско време). Това съобщиха от пресцентъра на Министерство на отбраната. Няма пострадали български военнослужещи.", "date": "2018.03.29", "title": "Няма пострадали български военнослужещи при ракетен обстрел на базата на международните коалиционни сили на летище \"Кандахар\" в Афганистан"}
{"url": "http://www.focus-news.net/news/2018/03/29/2505416/razgrad-12-godishno-dete-e-napadnato-i-nahapano-ot-domashno-kuche-v-selo-sevar.html", "text": "12-годишно момиче от кубратското село Севар е нападнато и нахапано от домашно куче. Това съобщиха от ОДМВР - Разград. Инцидентът станал около 18.30 часа на 28 март на улицата пред къща в селото. Пострадалата с инициали Р. М. е откарана в Спешен център – Кубрат с разкъсно-контузна рана на лявата подбедрица. След преглед и оказана медицинска помощ е освободена за домашно лечение. Собственикът на кучето е с инициали С.Х. на 50 години от Севар. Образувано е досъдебно производство.", "date": "2018.03.29", "title": "Разград: 12-годишно дете е нападнато и нахапано от домашно куче в село Севар"}
{"url": "http://www.focus-news.net/news/2018/03/29/2505418/varna-signal-za-bedstvasht-shtarkel-v-zemlishteto-na-s-kipra-e-podaden-v-obshtina-devnya.html", "text": "Сигнал за бедстващ щъркел в землището на с. Кипра е подаден в Община Девня. Това съобщиха от пресцентъра на Общината. Щъркелът е бил забелязан тази сутрин край жп прелеза в село Кипра. На път за работа общинската служителка Николина Караджова видяла, че птицата стои неподвижна до шосето и незабавно подала сигнал в Община Девня. На място вече е екологът инж. Николай Корназов, който се опитва да хване щъркела, но той полита на кратки разстояния. В момента птицата е кацнала в една кална нива, което затруднява спасителната операция.\r\nТемпературата на въздуха в Девненската низина към този час е 5 градуса, но вятърът, който духа от запад, носи усещане е за по-ниски стойности. Ако крилете на щъркела замръзнат, има реална опасност за живота му. Затова, дори и да не може да улови птицата веднага, екологът ще остане на място, за да може да ѝ окаже помощ, ако възникне такава необходимост.", "date": "2018.03.29", "title": "Варна: Сигнал за бедстващ щъркел в землището на с. Кипра е подаден в Община Девня"}
{"url": "http://www.focus-news.net/news/2018/03/29/2505419/mladezhite-na-abv-razdadoha-patriotichni-kalendari-na-deputatite-ot-44-toto-narodno-sabranie.html", "text": "АБВ - Младежи раздадоха патриотични календари на депутатите от 44-тото Народно събрание. Това съобщиха от пресцентъра на ПП АБВ. Събитието е част от инициативата им „Оставам в България“. Патриотичното издание е настолен формат и е първият календар, който започва от месец март. Той съдържа множество емблематични дати и лица от българската история, снимка и кратка анотация към самите събитията или жизнения път на личностите. \r\n\"За нас календарът е един модерен ежедневник по патриотизъм. С него целим да вдъхновим любовта към семейството, рода и нацията. Ние вярваме, че патриотизмът не е само да се гордеем с нашето минало и да се хвалим с постижения на народа ни, за които самите ние в момента нямаме принос, а най-вече се състои в това да си представяме бъдещето на България и да кажем как искаме заедно да работим за това тя да се развива\", сподели лидерът на АБВ-Младежи Любомира Ганчева\r\nПредседателят на младежите в София Пламена Пламенова изброи пред депутатите   редица събития и велики личности, които са представени в календара. \"Ние в АБВ вярваме, че те са обществен капитал, върху който трябва да се изгражда една национална идея\", допълни още тя.\r\nКалендарът се предоставя безвъзмездно на читалища, библиотеки и др. обществени институции в страната и се радва на повече от позитивна реакция! \r\nГоляма част от депутатите приеха радушно подаръка, символ на стремежа към родолюбие.\r\nОт АБВ-Младежи планират изданието да бъде публикувано и в електронен формат.", "date": "2018.03.29", "title": "Младежите на АБВ раздадоха патриотични календари на депутатите от 44-тото Народно събрание"}
{"url": "http://www.focus-news.net/news/2018/03/29/2505415/kyustendil-gradat-e-domakin-na-forum-za-razvitie-na-osogovskiya-region-chrez-turizam-osnovavasht-se-na-prirodnite-dadenosti.html", "text": "Кюстендил е домакин на форум за развитие на Осоговския регион чрез туризъм, основаващ се на природните дадености. Това съобщи за Радио „Фокус” – Кюстендил Таня Георгиева, координатор на форума. Той се провежда в залата на парк-хотел „Кюстендил”. На форума ще бъдат представени резултатите от проведен анализ на потенциала на Осогово за развитие на природен туризъм, както и успешни примери от региона, България и Балканите. В програмата е включено и провеждането на дискусия между заинтересованите страни относно предимствата и предизвикателствата, пред които е изправен регионът, както и извеждането на препоръки за бъдещо развитие на устойчивите форми на туризъм. „На събитието са поканени представители на общините Кюстендил и Невестино, на туристическия бранш, регионални и национални институции, на бизнеса, неправителствени организации”, каза Таня Георгиева.\r\nВенцеслав ИЛЧЕВ", "date": "2018.03.29", "title": "Кюстендил: Градът е домакин на форум за развитие на Осоговския регион чрез туризъм, основаващ се на природните дадености"}
{"url": "http://www.focus-news.net/news/2018/03/29/2505421/pregled-na-osnovnite-temi-v-balkanskiya-pechat-agentsiya-fokus.html", "text": "Генерал-майор Дорфър зае поста командир на операцията на Европейския съюз в Босна и Херцеговина „Алтеа“ (EUFOR) от своя предшественик генерал-майор Антон Уолднър, пише  Sarajevo Times.\r\n„Искам хората в Босна и Херцеговина да знаят, че ще дам най-доброто от себе си за тях. Надявам се, че всеки, който е въвлечен в бъдещата сигурност на страната ще сътрудничи и ще работи с ЕУФОР и нашите партньорски организации, за да може да запазим Босна и Херцеговина по пътя към стабилно, сигурно и европейско бъдеще“, заяви генерал-майор Дорфър по време на церемонията по встъпване.\r\n14 страни членки на ЕС и 5 страни партньори участват с ресурси и персонал в операцията на ЕУФОР, демонстрирайки колективното намерение на ЕС да помогне на Босна и Херцеговина да посрещне условията за евроатлантическа интеграция. \r\n***\r\nОсновната опозиционна турска Републиканска народна партия води преговори с други политически сили за възможното формиране на предизборен алианс за изборите през 2019 г., пише  Hurriyet.\r\n„Разбира се, че има такива срещи. Засега не искам да се впускам в детайли, не би било правилно да го правя на този етап“, заяви председателят на партията Кемал Калъчдароглу. По-рано той се срещна с лидерите на „Партията на щастието“, „Добрата партия“ и „Демократическата партия“.  Това се случва след формирането на „Народния съюз“ от управляващата Партия на справедливостта и развитието и Партията на националното движение. \r\nКалъчдароглу уточни, че съюзът ще се отнася до парламентарните избори,  но не и за местните през март 2019 г. „Ще представим обичайните си кандидати на местните избори и ще водим борбата в тази рамка“, допълни той.\r\nСъщевременно партийният лидер заяви, че тези, които миналата година са гласували в полза на референдума, отменящ парламентарната система на управление сега съжаляват решението си и се приближават до партиите от опозицията. „Затова и съюзът между Партията на справедливостта и развитието и Партията на националното движение няма да получи толкова гласове, колкото очакват“, убеден е той.\r\n***\r\nАвстрия заедно с настоящия ротационен председател на Съвета на ЕС България включиха темата за балканските страни в дневния ред на предстоящото председателство на Виена, започващо от 1 юли. Австрийският външен министър Карин Кнайсел заяви, че не иска повече да използва термина „Западни Балкани“, въведен през годините. Тя предпочита да говори за „югоизточните страни от Европа“ – Сърбия, Черна гора, Босна и Херцеговина, Косово и Македония, предава македонското електронно издание   „Локално“.\r\n„Всички те имат възможност да станат членове на ЕС един ден. Сърбия и Черна гора имат повече шансове да бъдат приети от други, но не по-рано от 2025 г. Думата \"Балкан\" не звучи добре. Има достатъчно обидни конотации за името, което всъщност е чисто географско понятие. След края на Османската империя терминът \"балканизация\" се превръща в символ на мощния вакуум, дължащ се на разпадането на тогавашния политически ред. \"Балкан\" са етнически конфликти, братоубийствени граждански войни, религиозно натоварен национализъм, клиентелизъм, зависимост от чужди сили и корупция и общо изостаналост“, заяви Кнайсел.\r\n„ Европа разбра, че се появи политически и икономически вакуум в Югоизточна Европа, която много бързо може да се превърне в проблем на сигурността. Така че сега Австрия също реши, че тези страни трябва да имат обвързваща перспектива за пълноправно членство в ЕС“, допълни тя.\r\nАвстрийският дипломат смята, че ако не получат такава надежда, други играчи като Китай, Русия, Турция и Саудитска Арабия ще прокарат влияние на Балканите. Австрия заедно с настоящия председател на Съвета на ЕС  България включиха темата на балканските страни в програмата за предстоящото председателство на 1 юли.\r\n***\r\nГръцкият външен министър Никос Кодзиас се отправя към Виена за преговори със своя колега от Македония Никола Димитров, за които се смята, че ще определят насоката на преговорите по спора за името, предава  Ekathimerini.\r\nПреговорите в момента са се натъкнали на гръцкото искане Македония да промени конституцията си и да премахне всяко иредентистко искане на едноименната гръцка провинция. \r\nМинистър-председателят Алексис Ципрас заяви, че правителството му не иска просто „каквото и да е решение“, а такова, което ще издържи и „ще запази нашата история и наследство и същевременно ще разсее иредентизма от Македония“. \r\nВъпреки това Скопие не показва знаци, че ще отстъпи от македонската си идентичност, което няма да бъде прието от Гърция.\r\nВ скорошно интервю Димитров отбеляза, че има прогрес по време на предишните му срещи с Кодзиас, по добави, че Гърция трябва да приеме компромис по идентичността. „Същността на компромиса се опира на две колони. Първата е името с географския квалификатор, който ще отличи Македония от Гръцка Македония. Втората колона е това Гърция да приеме, че съседите ѝ са македонци, говорещи на македонски език“, заяви той. Според него целта на Скопие е да достигне до решение, което да запази македонската идентичност на страната „без унижения“.\r\nНа свой ред Кодзиас заяви, че Гърция има дълга и бляскава история и не трябва да се страхува от постигането на компромис с малка държава, „която все още не е открила идентичността си“. „Разбира се, не можем да се съгласим страната да бъде наречена Македония“.\r\n***", "date": "2018.03.29", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/29/2505420/sas-sredstva-ot-op-regioni-v-rastezh-na-30-mart-zapochva-rehabilitatsiyata-na-146-km-ot-pat-ii-44-sevlievo-draganovtsi.html", "text": "На 30 март започва рехабилитацията на 14.6 км от път II-44 Севлиево – Драгановци в област Габрово. Това съобщиха от пресцентъра на Агенция \"Пътна инфраструктура\". Проектът лот 11 се финансира от ОП „Региони в растеж“ 2014-2020 г. чрез Европейския фонд за регионално развитие. На символичната първа копка ще присъства инж. Светослав Глосов, член на Управителния съвет на Агенция „Пътна инфраструктура“, областният управител на Габрово Невена Петкова, кметове от региона и др.\r\nИзпълнител на строително-монтажните работи на лот 11 е ДЗЗД „Хоталич“, с участници: „Инфрастроежи“ ООД и „Автомагистрали - Черно море“ АД. Строителният надзор ще осъществява Обединение „Пътища НРТС“, в което са: „Научно -Технически съюз по строителство - Консултинженеринг“ ЕООД, „Т7 Консулт“ ЕООД, „Стройнорм“ ЕООД и „Рафаилов консулт“ ЕООД. Авторският надзор е на „ТРАНСКОНСУЛТ-22“ ООД.", "date": "2018.03.29", "title": "Със средства от ОП „Региони в растеж“ на 30 март започва рехабилитацията на 14.6 км от път II-44 Севлиево – Драгановци"}
{"url": "http://www.focus-news.net/news/2018/03/29/2505417/ria-novosti-abdel-fatah-as-sisi-e-preizbran-za-prezident-na-egipet-po-predvaritelni-danni.html", "text": "Действащият президент на Египет Абдел Фатах ас Сиси по предварителни данни след провелите се тази седмица избори, ще бъде преизбран на поста до 2022 г,. предава  РИА Новости.\r\nДо момента Ас Сиси е получил 21,5 млн. гласа, докато единственият му конкурент от партия „Утре“ Муса Мустафа Муса  - едва 721 хил. \r\nИзбирателните секции на изборите в Египет затвориха врати в 22:00 часа местно време (23:00 българско). \r\nОбщо в страната около 60 млн. души имат право на глас. Очаква се официалните данни от гласуването да бъдат обнародвани на 2 април.  Виктор Турмаков", "date": "2018.03.29", "title": "РИА Новости: Абдел Фатах ас Сиси е преизбран за президент на Египет по предварителни данни"}
{"url": "http://www.focus-news.net/news/2018/03/29/2505422/api-vremenno-se-ogranichava-dvizhenieto-v-izprevarvashtata-lenta-na-am-trakiya-pri-km-63-v-posoka-sofiya-poradi-remontni-deynosti.html", "text": "Временно се ограничава движението в изпреварващата лента на АМ \"Тракия\" при км 63 в посока София поради ремонтни дейности. Това съобщиха от пресцентъра на Агенция \"Пътна инфраструктура\". Движението се осъществява в активната лента.", "date": "2018.03.29", "title": "АПИ: Временно се ограничава движението в изпреварващата лента на АМ \"Тракия\" при км 63 в посока София поради ремонтни дейности"}
{"url": "http://www.focus-news.net/news/2018/03/29/2505375/atanas-kostadinov-bsp-ot-2010-g-sluzhbite-periodichno-predostavyat-dokladi-za-chez.html", "text": "„Двата основни въпроса за ЧЕЗ – кой стои зад сделката и от къде е финансирането, не намериха отговор по време на заседанието на временната комисия за тази сделката. От 2010 г. службите периодично предоставят доклади на ръководството на държавата по този казус”. Това заяви народният представител от „БСП за България” Атанас Костадинов пред БНТ, съобщиха от пресцентъра на НС на БСП. По думите му в сектор енергетика, всичко което се прави, трябва да е в интерес на обществото. „Дългосрочните договори за ТЕЦ „Марица Изток” 1 и 2 не отговарят на европейското законодателство. Проблемът трябва да се разреши с дебат, с разговор”, обясни народният представител.\r\n„За последните 5 години законът за енергетиката е променян 19 пъти. Това, което трябва в сектора – предвидимост и стабилност, е точно обратното на онова, което се прави в енергетиката. Ролята на държавата в сектора трябва да е водеща, а не договори, които са направени перфектно, да я поставят на колене – и по отношение на ЧЕЗ и по отношение на ТЕЦ „Марица Изток” 1 и 2”, каза също той.", "date": "2018.03.29", "title": "Атанас Костадинов, БСП: От 2010 г. службите периодично предоставят доклади за ЧЕЗ"}
{"url": "http://www.focus-news.net/news/2018/03/29/2505426/sofiya-dvizhenieto-se-osashtestvyava-v-edna-lenta-po-avtomagistrala-trakiya-ot-km-17-do-km-18-v-posoka-sofiya-poradi-remontni-deynosti.html", "text": "Движението се осъществява в една лента по автомагистрала \"Тракия\" от км 17 до км 18 в посока София поради ремонтни дейности. Това съобщиха от пресцентъра на Агенция \"Пътна инфраструктура\". Движението се извършва в изпреварващата лента.", "date": "2018.03.29", "title": "София: Движението се осъществява в една лента по автомагистрала \"Тракия\" от км 17 до км 18 в посока София поради ремонтни дейности"}
{"url": "http://www.focus-news.net/news/2018/03/29/2505428/ruse-shofyorite-da-se-dvizhat-s-povisheno-vnimanie-i-saobrazena-skorost-po-pat-i-2-ruse-pisanets-poradi-remontni-deynosti.html", "text": "Шофьорите да се движат с повишено внимание и съобразена скорост по път I-2 Русе - Писанец поради ремонтни дейности. Това съобщиха от пресцентъра на Агенция \"Пътна инфраструктура\". Участъкът е сигнализиран. Движението се регулира от сигналисти.\r\nШофьорите да се движат с повишено внимание и съобразена скорост и по път I-5  разклон за Две могили - Полско Косово поради ремонтни дейности. Участъкът е сигнализиран. Движението се регулира от сигналисти.", "date": "2018.03.29", "title": "Русе: Шофьорите да се движат с повишено внимание и съобразена скорост по път I-2 Русе - Писанец поради ремонтни дейности"}
{"url": "http://www.focus-news.net/news/2018/03/29/2505425/blagoevgrad-dvizhenieto-se-osashtestvyava-v-edna-lenta-po-pat-i-1-v-uchastaka-ot-blagoevgrad-do-stara-kresna-poradi-remontni-deynosti.html", "text": "Движението по път I-1 Благоевград – Кулата в участъка от Благоевград до Стара Кресна се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\". Движението се регулира от сигналисти.", "date": "2018.03.29", "title": "Благоевград: Движението се осъществява в една лента по път I-1 в участъка от Благоевград до Стара Кресна поради ремонтни дейности"}
{"url": "http://www.focus-news.net/news/2018/03/29/2505423/sofiya-dvizhenieto-se-osashtestvyava-v-edna-lenta-po-avtomagistrala-hemus-pri-km-25-v-posoka-sofiya-poradi-patnotransportno-proizshestvie.html", "text": "Движението се осъществява в една лента по автомагистрала \"Хемус\" при км 25 в посока София поради пътнотранспортно произшествие в изпреварващата лента. Това съобщиха от пресцентъра на Агенция \"Пътна инфраструктура\". Движението се извършва в активната лента.", "date": "2018.03.29", "title": "София: Движението се осъществява в една лента по автомагистрала \"Хемус\" при км 25 в посока София поради пътнотранспортно произшествие"}
{"url": "http://www.focus-news.net/news/2018/03/29/2505429/burgas-okrazhnata-prokuratura-predade-na-sad-15-godishniya-ivan-obvinen-za-ubiystvoto-na-11-godishnata-nikol-ot-zhk-meden-rudnik.html", "text": "Окръжна прокуратура – Бургас предаде на съд Иван И. (на 15 г.). Това съобщиха от пресцентъра на Апелативна прокуратура-Бургас. Младежът е подсъдим за това, че на 20 август 2017 г. в ж. к. „Меден рудник“ в Бургас умишлено е умъртвил 11-годишно момиче, чрез нанасяне на удар  – пробождане с лява ръка  на врата, при което е прерязана вътрешната сънна артерия и е причинена силна кръвозагуба и остра анемия, довела до смъртта на пострадалата, като убийството е извършено по особено мъчителен за убитата начин – пострадалата е останала в съзнание след пробождането, достатъчно информативно е възприемала същността на ситуацията, в която се е намирала, виждала е изтичащата от раната кръв, била е затворена в  кабината на асансьора, викала е за помощ, осъзнавала е неизбежността на смъртта си, изживявала е тежки предсмъртни мъки, и убийството е извършено с особена жестокост – подсъдимия е нанесъл смъртоносния удар с нож в най – откритата  и незащитена част от тялото на момичето, а именно в нейната шия, почти пълно прерязал  вътрешната и сънна артерия, при което последвало силно кръвотечение, факти известни и възприети от обвиняемия, след което той е оставил  умиращата пострадала в кабината като затворил вратата  и я оставил вътре, въпреки нейните викове за помощ, и се отдалечил от мястото на убийството, като макар и непълнолетен, подсъдимият е разбирал свойството и значението на извършеното от него и е могъл да ръководи постъпките си – престъпление по чл.116, ал.1 от НК.\r\nОчаква се Окръжен съд – Бургас да насрочи заседанието си.", "date": "2018.03.29", "title": "Бургас: Окръжната прокуратура предаде на съд 15-годишния Иван, обвинен за убийството на 11-годишната Никол от ж.к. \"Меден рудник\""}
{"url": "http://www.focus-news.net/news/2018/03/29/2505424/smolyan-obshtinskiyat-savet-shte-provede-redovno-zasedanie.html", "text": "Общинският съвет в Смолян ще проведе редовно заседание от 13.00 часа в Сесийната зала на Общината, съобщиха от пресцентъра на Община Смолян. В дневния ред са включени 49 докладни записки. Съветниците ще обсъждат кандидатстване на Община Смолян с проектно предложение „Обновяване и енергийна ефективност на културна инфраструктура – сграда на Планетариум Смолян“, Инвестиционен приоритет „Социална инфраструктура“, група дейности „Културна инфраструктура”, включено в инвестиционната програма на Община Смолян по процедура BG16RFOP001-1.001-039 „Изпълнение на Интегрирани планове за градско възстановяване и развитие 2014-2020”, Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020 г. На вниманието на Общинския съвет ще бъде предложено гласуване на предложение за предоставяне на средства на храм „Св. Николай Мирликийски Чудотворец“, гр. Смолян за възстановяване на първото класно училище в Средните Родопи.\r\nСред останалите докладни записки са предложение за приемане на годишен доклад за 2017 година за наблюдение и оценка на изпълнението на Общински план за развитие на община Смолян за периода 2014-2020 година, Годишна програма за развитие на читалищната дейност в Община Смолян през 2018 година, приемане на Годишен план за развитие на социалните услуги в Община Смолян за 2019 г, предложение за приемане на Годишен план на дейностите за подкрепа за личностно развитие на децата и учениците в Община Смолян през 2018-та година, приемане на Годишния отчет за 2017г. по изпълнение на: Програмата за намаляване на замърсяването с фини прахови частици / ФПЧ10/ и Плана за действие към нея за периода 2015-2020 г., приемане на Годишния отчет за 2017г. по изпълнение на Общинска програма за управление на отпадъците 2016-2020г., приемане на отчет на Общински план за младежта за 2017 година и Общински план за младежта за 2018 година, приемане на Наредба № 12 за критериите, реда и условията за финансово подпомагане на спортните клубове в Община Смолян. Общинският съвет ще обсъди и Средносрочна бюджетна прогноза на Община Смолян, за периода 2019 – 2021г., на постъпленията от местни приходи и на разходите за местна дейност, както и други важни за жителите на общината въпроси.", "date": "2018.03.29", "title": "Смолян: Общинският съвет ще проведе редовно заседание"}
{"url": "http://www.focus-news.net/news/2018/03/29/2505427/anadolu-agency-70-zapovedi-za-arest-sa-izdadeni-za-70-zapodozreni-chlenove-na-feto-v-turtsiya.html", "text": "Турската прокуратура издаде заповеди за арест на 70 души, които са заподозрени за връзки с групировката на обвинявания за организирането на опита за държавен преврат от юли 2016 г. Фетхуллах Гюлен – ФЕТО, предава  Anadolu Agency.\r\n„Разследването в централната провинция Коня е довело до издаването на заповеди за арест на 70 войници на активна служба и високопоставени членове на ФЕТО, които са координирали клетките във въоръжените сили на страната“, пише в официално заявление на турската прокуратура. \r\nАнкара обвинява ФЕТО, че стои зад кампания за сваляне на правителството чрез проникване в турските институции и особено в армията, полицията и правосъдната система.  Виктор Турмаков", "date": "2018.03.29", "title": "Anadolu Agency: 70 заповеди за арест са издадени за 70 заподозрени членове на ФЕТО в Турция"}
{"url": "http://www.focus-news.net/news/2018/03/29/2505430/balgarite-imat-veche-sobstven-hram-v-haga.html", "text": "Българите имат вече собствен храм в столицата на Кралство Холандия - Хага\r\nНегово всеблагоговейнство протойерей Николай Георгиев, завеждащ отдел \"Връзки с обществеността\" на Светия Синод на Българската православна църква - Българска патриаршия, съобщи, че \"за слава Божия и за душевното спасение на православните християни, Господ даде за идещият Празник на празниците – Възкресение Христово, Българската Православна Църковна Община в Хага да се сдобие със свой храм\", предаде репортер на Агенция \"Фокус\".\r\nДнес в столицата на Кралство Холандия - Хага, Негово Високопреосвещенство Западно- и Средноевропейският митрополит Антоний финализира сделката за закупуването на нов храм в града на адрес: \"Bakkerstraat\" №57a, Den Haag. Храмът ще се стопанисва и ползва от Българската православна църковна община „Св. Паисий Хилендарски“. Средствата за закупуването на имота са отпуснати от Министерския съвет на Република България.\r\nМитрополит Антоний бе подпомогнат в това богоугодно дело от мотивираните и посветени на делото люде, на които той и всички изказваме дълбока благодарност:\r\n- Негово превъзходителство г-н Румен Александров посланик на РБ в Кралство Нидерландия;\r\n- свещеник Йоан Манев енорийски свещеник в гр. Хага;\r\n- г-жа доц. Д-р Мария Кьосева юридически съветник на Св. Синод;\r\n- г-жа Боряна Петкова магистър по холандско право на университета в гр. Лайден.\r\nЗападно- и Средноевропейска епархия планира да извърши сериозен ремонт на новопридобития храм „Св. Архангели Михаил и Гавриил“, така че култовата сграда да бъде устроена според изискванията на православния канон. Действително, от 2000 г. до сега храмът се е използвал от българската църковна община, но бидейки чужда собственост само е бил пригоден за богослужения. След предстоящият ремонт, обаче, ще отговаря на всички канонични изисквания.\r\nНе само православните българи, но и православните християни в Хага и околността – Амстердам, Ротердам, Утрехт ще могат да се черкуват в него. В Холандия има добра развита инфраструктура и пътуването от 30-45 мин. не се смята за пречка или проблем. Гръцката и Руската Църкви имат свои храмове в тези градове, но има голям брой православни гърци, румънци, руснаци, украинци, грузинци, холандци, сърби които поради лични причини или географско удобство биха предпочели да посещават службите в българския храм.\r\nСпоред статистиката за 2014 г. в Холандия е имало 6000 деца с български произход на възраст 6 - 18 години, регистрирани в училище, което предполага около 20 000 официално регистрирани българи. За 2018 г тази цифра нараства на 30 000, но това не е реалната цифра, тъй като голяма част от българите пребивават без адресна регистрация. Известно е обаче, че темпото, с което нараства българската имиграция в Кралството е около 2500 души годишно. Според неофициални данни, базиращи се на полицейски данни, в Кралство Нидерландия, под една или друга форма, годишно пребивават над 500 000 души, притежаващи български паспорти. Най-голяма е концентрацията в региона около Хага-Ротердам. 30% от учащите се в Хагския Университет са българи. Това определя един значителен сегмент сред младите хора, които са предимно от български произход и са православни християни.\r\nНегово Високопреосвещенство Западно- и Средноевропейският митрополит Антоний има сериозни планове за развитие на енорийския и културен живот в Българската православна църковна община „Св. Паисий Хилендарски“ така че тя да се превърне в естествено средище не само на православния християнски живот, но и на културно-просветните инициативи на общността в новия им молитвен дом \"Св. Архангели Михаил и Гавриил\", така че да станат сериозен фактор в религиозния живот на Холандия. За пълното постигане на тези планове е нужно сериозните му архипастирски молитви и грижи да бъдат подкрепени молитвено и делово от православното изпълнение в Хага и да се умножават не само членовете на БПЦО, но и делата им на правда и църковност.\r\nДа честитим на митрополит Антоний, на цялата Западно- и Средноевропейска епархия и на всички в Хага и околността новата им придобивка и молитвено да им пожелаем много духовни и материални успехи с небесното покровителство на Свети Паисий Хилендарски и Светите архангели Михаил и Гавриил\". \r\nНикола ПЕТКОВ", "date": "2018.03.29", "title": "Българите имат вече собствен храм в Хага"}
{"url": "http://www.focus-news.net/news/2018/03/29/2505433/shumen-13-detski-gradini-shte-se-predstavyat-na-stsenata-na-detskiya-teatralen-festival-kolombina-v-grada.html", "text": "13 детски градини ще се представят на сцената на Детския театрален фестивал „Коломбина” в Шумен. Двудневният форум беше открит с тържествена церемония в залата на Младежкия дом, където ще се представят всички участници, предаде репортер на Радио „Фокус“-Шумен. Началото бе дадено от заместник-кмета по образование и култура в община Шумен Найден Косев. \r\n„Празник е днес, защото фестивалът дава щастие, дава надежда, дава и добра насока на нашите деца. 13-тото издание на „Коломбина“ ще се състои при голям интерес“, каза в приветствието си Найден Косев. Той пожела „на добър час“ на фестивала. Присъстващите бяха поздравени и от Даниела Димитрова, директор на ДГ „Изворче“, организатор на събитието. „Заедно сме, за да сътворяваме добро. Да направиш добро не струва нищо, безплатно е. Нека правим добро всеки ден“, пожела Димитрова. Първи на сцената се представиха децата от ДГ „Дружба“- Шумен с постановката „Хензел и Гретел“. Днес ще се представят детски градини от Шумен, а утре - над 70 деца от Русе, Ямбол, Добрич и Смядово. За своите изпълнения малките артисти ще бъдат оценявани с помощта на емотикони. \r\nПредседател на журито е доц. д-р Евгения Иванова от ШУ, Десислава Златева, началник на отдел „Култура, младежки дейности и спорт“, Добрина Добрева, актриса в ДКТ „Васил Друмев“. За всички участници-деца са осигурени индивидуални награди от спонсори и значки с логото на фестивала. Всеки колектив – участник ще получи грамота и плакет на фестивала, като една от всички театрални трупи ще бъде отличена с наградата Гран при „Златна Коломбина”. Ще бъдат връчени и награди „За най-малък участник“,  „Мини талант”, „Властелинът на публиката”, „Мъжка роля“, „Женска роля“, „Адаптиран сценарии“ и награда за „Режисура”. Награждаването и закриването на фестивала ще се състои утре, от 12.00 часа в залата на Младежкия дом.\r\nИвелина ИВАНОВА", "date": "2018.03.29", "title": "Шумен: 13 детски градини ще се представят на сцената на Детския театрален фестивал „Коломбина” в града"}
{"url": "http://www.focus-news.net/news/2018/03/29/2505434/sofiya-vazstanoveno-e-dvizhenieto-po-avtomagistrala-hemus-pri-km-25-v-posoka-sofiya.html", "text": "Възстановено е движението по автомагистрала \"Хемус\" при км 25 в посока София. Това съобщиха от пресцентъра на Агенция \"Пътна инфраструктура\".", "date": "2018.03.29", "title": "София: Възстановено е движението по автомагистрала \"Хемус\" при км 25 в посока София"}
{"url": "http://www.focus-news.net/news/2018/03/29/2505439/burgas-art-i-fakti-e-nova-initsiativa-v-turisticheski-kompleks-akve-kalide.html", "text": "„Арт-и-факти“ е новa инициатива в туристически комплекс „Акве калиде“ в Бургас. Това съобщиха от Община Бургас. Всяка неделя през следващите месеци там ще бъде организирана творческа работилница, запознаваща децата с различен вид изкуство или занаят. А веднъж месечно събитието ще прераства в мащабен празник и ще представя няколко разнообразни дейности за майсторене, както и други забавления за деца – музика, танци, театър, езда.\r\nПървото издание на „Арт-и-факти“ ще бъде организирано на 1 април, от 11:00 до 13:00 ч., на празника Цветница. На тази тематика ще бъдат посветени и творческите занимания за малчуганите в този ден. Те ще изработват цветя – от хартия, от пластмасови бутилки и сапуни с цветя, които ще подарят на свой близък или ще запазят за спомен. Таксата за участие е 3 лв., като тя включва и посещение на музея „Акве калиде“ с 3D мапинг прожекция. А на сцената на амфитеатъра децата ще празнуват във вихъра на музикално-танцова забава с водещ Атанасия Петрова, в която ще участват танцова формация „Estrella“, Клуб „Сезони“ към Читалище „Пробуда 1880“ и Театрална школа „Детско царство“ към Центъра за подкрепа на личностното развитие.", "date": "2018.03.29", "title": "Бургас: „Арт-и-факти“ е новa инициатива в туристически комплекс „Акве калиде“"}
{"url": "http://www.focus-news.net/news/2018/03/29/2505431/lokalno-makedoniya-spored-belgrad-noviyat-balkanski-migratsionen-marshrut-shte-bade-prez-balgariya.html", "text": "Според служителя на сръбската гранична полиция Миленко Вукадинович има два миграционни маршрута на Балканите, които чужденците, които искат да влязат в богатите европейски страни, предпочитат, предава македонското електронно издание   „Локално“.\r\nПървият път е през България и Румъния, а вторият през Гърция и Албания. В същото време старият път през Македония и Сърбия вече не е популярен. Това заяви служителят на сръбската гранична полиция Миленко Вукадинович. Според него в Сърбия няма голям приток на мигранти, както преди две или три години. Причината е, че границата е блокирана от полицията и армията, поради което сръбските власти се сблъскват само с отделни случаи на нелегални имигранти. Виктор Турмаков", "date": "2018.03.29", "title": "„Локално“ (Македония) : Според Белград новият балкански миграционен маршрут ще бъде през България"}
{"url": "http://www.focus-news.net/news/2018/03/29/2505437/dobrich-aleya-na-zdraveto-e-noviyat-moment-v-organiziranata-ot-obshtinata-kampaniya-badi-zdrav-ot-2-do-5-april.html", "text": "Алея на здравето е новият момент в организираната от Общината кампания „Бъди здрав!“ от 2 до 5 април. Това съобщи д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. „Тази година ние организираме кампанията за трети път, но с всяка следваща година ние се опитваме да влагаме по някакъв нов елемент. Новото тази година е обособяването на едно пространство в Градския парк „Св. Георги“, пред Скейт парка – „Алея на здравето“. Там ще бъдат разположени няколко информационни табели, на които ще имат възможност нашите съграждани и гостите на града, когато се разхождат, преминавайки през този участък, да четат наши здравословни послания. Те са във вид на съвети. Например, ако обиколката на талията намалее с един сантиметър, кръвното ви налягане ще спадне с 10 мм живак. Такива съвети, които са общодостъпни, свързани с храненето и въобще със здравословния начин на живот, като ние от нашата Дирекция „Хуманитарни дейности“ поемаме ангажимента периодично тези здравословни послания да бъдат заменяни и актуализирани. Това е нещо, което е съвсем ново и тази година ще пренесем в парка „Св. Георги“, където е наистина мястото за здравословно ходене и бягане. Искаме да не е само кампанийност. Искаме да стане една постоянна мисъл, един постоянен стремеж на всички нас да се храним, да се движим и въобще да живеем здравословно, защото болестите на цивилизацията изключително много ни съпътстват в нашето ежедневие. Искам да се замисляме за нашето здраве всеки ден, а не така само за в рамките на една кампания. Но използваме 7 април – Световният ден на здравето, за да направим това. Като организация отново се опитваме да включим всички възрастови групи. Като започнем от най-малките – в детските ясли ще има празник на витамините. В детските градини ще има празник „Здравословно аз ще ям, за да стана по-голям“. Миналата година беше организиран в три детски градини, тази година – в други три – 8-ма, 9-та и 10-та, които ще се включат в кампанията. При учениците ще има спортен турнир между СУ „Димитър Талев“ и ОУ „Стефан Караджа“. Разбира се ще се включат активно учениците от Спортното училище „Г. С. Раковски“, посочи д-р Баева. Към здравните специалисти е организирана беседа за превенция на агресията и рисковото поведение в ранното развитие. Тя ще се проведе в Бизнес залата на Общината. Към хората от третата възраст също ще е организирана лекция за здравословното хранене, конкретно насочена към пенсионерите. „Тази година избрахме клуба „Европейски гласове“. Но всички са поканени там, с любезното съдействие на Училището по мениджмънт. Презентацията и лекцията за здравословно хранене ще завърши с коктейл със здравословни храни. Децата от центровете за настаняване от семеен тип и децата от Центъра за обществена подкрепа ще се срещнат в един спортен турнир. Организирали сме спортен турнир за младежите от Дневния център за пълнолетни с увреждания. Те ще се състезават с потребителите на Защитеното жилище. Миналата година много се забавляваха, много им хареса“, добави зам.-кметът. Ще бъдат организирани дни на отворените врати в общинските лечебни заведения. Тази инициатива миналата година е била приета много добре от гражданите, но малко късно е започнало разгласяването за нея, подчерта д-р Баева и заяви още: „Сега вече цялата ни програма е публикувана на сайта на Общината. ДКЦ 1 ще извършват безплатни прегледи за псориазис. Специалист ще извършва прегледи за язва. В ДКЦ 2 ще се извършва ехография на млечна жлеза също по график в определените дни, безплатно и с предварително записване. Центърът за психично здраве също има Дни на отворените врати. Там ще се правят прегледи на психичното здраве, защото не бива да забравяме, че и то е част от нашето здраве. Художествената галерия се включва също с една презентация на тема „Хармонията на здравото тяло в гръцкото изкуство“. Библиотеката ще организира библиотерапия с потребителите на Дневния център за пълнолетни с увреждания. Ще се проведе крос и колоездене с участието на ученици, учители и всички, които желаят да се включат“.\r\nЖулиета НИКОЛОВА", "date": "2018.03.29", "title": "Добрич: Алея на здравето е новият момент в организираната от Общината кампания „Бъди здрав!“ от 2 до 5 април"}
{"url": "http://www.focus-news.net/news/2018/03/29/2505444/varna-grupa-korabi-ot-voennomorskite-sili-na-republika-turtsiya-shte-badat-na-poseshtenie-v-grada-ot-30-mart-do-2-april.html", "text": "От 30 март до 2 април 2018 г. на посещение във Варна ще бъде група кораби от Военноморските сили на Република Турция. Това съобщиха от пресцентъра на Военноморските сили.\r\nПодводница „Иньоню” (TCG I. Inönü) с командир капитан ІІ ранг Ерсой Акджа (CDR Ersoy Akca), патрулен кораб „Текирдаг” (TCG Tekirdağ) с командир капитан-лейтенант Емре Гьочмен (LT Emre Gocmen) и спомагателен кораб „Даръджа” (TCG Darica) с командир капитан-лейтенант Мустафа Джомук (LT Mustafa Comuk) са част от участниците в ежегодното учение „Морска звезда-2018”, в което се включват сили и средства от турските военноморски и военновъздушни сили, както и кораби от бреговата охрана. Командир на групата кораби е капитан І ранг Гьокхан Гьок (CAPT Gokhan Gok).\r\nЦелта на учението, провеждащо се в акваториите на Черно и Мраморно море, е да подобри оперативния капацитет на участващите сили, да развие военната им готовност и да допринесе за морската сигурност в Черно море. Като част от програмата на учението са предвидени визити на отделни групи кораби в пристанища в Грузия, Русия, Украйна, Румъния и България.\r\nНа 30 март 2018 г. командирът на групата, придружен от командирите на кораби, ще се срещне с областния управител на Варненска област, с кмета на Община Варна и с командира на Пункт за базиране Варна.\r\nНа 31 март 2018 г. от 10.00 часа до 12.00 часа и от 14.00 часа до 16.00 часа корабите, които ще са застанали на Морска гара Варна, ще бъдат отворени за посещение от граждани и гости на Варна. При качването на корабите, на посетителите ще бъде извършвана проверка от органите на служба „Военна полиция”.\r\nПрез същия ден група военнослужещи от екипажите на турските кораби ще посетят гр. Добрич и ще поднесат венци на мемориалното военно гробище в града.\r\nСлед снемането на турските кораби от Морска гара Варна, на 2 април 2018 г. те ще проведат учение от типа „PASSEX” съвместно с кораби от състава на флотилия бойни и спомагателни кораби на българските Военноморски сили.", "date": "2018.03.29", "title": "Варна: Група кораби от Военноморските сили на Република Турция ще бъдат на посещение в града от 30 март до 2 април"}
{"url": "http://www.focus-news.net/news/2018/03/29/2505440/euobserver-polsha-sklyuchi-dogovor-za-raketi-sas-sasht-v-razmer-na-38-miliarda-dolara.html", "text": "Полша сключи споразумение със САЩ за доставка на ракети „Пейтриът“ в размер на 3,8 милиарда долара. Смята се, че това решение ще предизвика недоволството на Русия, предава  EUObserver.\r\nПолският президент Анджей Дуда заяви, че споразумението е „историческо“. Очаква се първата партида ракети да достигне до страната през 2022 г. Споразумението, подписано от Варшава е най-големия договор за доставка на оръжие в Полша за всички времена.  Виктор Турмаков", "date": "2018.03.29", "title": "EUObserver: Полша сключи договор за ракети със САЩ в размер на 3,8 милиарда долара"}
{"url": "http://www.focus-news.net/news/2018/03/29/2505442/burgas-ou-aleksandar-georgiev-kodzhakafaliyata-stana-domakin-na-tarzhestvo-posveteno-na-mezhdunarodniya-den-na-frankofoniyata.html", "text": "ОУ „Александър Георгиев-Коджакафалията“ в Бургас стана домакин на тържество, посветено на Международния ден на френскоезичната общност. Това съобщиха от пресцентъра на Община Бургас. В празника участваха още представители на сдружение „Алианс Франсез“, ПГРЕ „Георги Стойков Раковски“ и ЧНУ „Д-р Мария Монтесори“.\r\nПред директорите на трите учебни заведения, ръководството на френския алианс, доброволци от Франция и гости от града учениците, изучаващи езика на Жак Превер и Жо Дасен, представиха историята и ценностите на международната езикова общност. Презентацията беше съчетана с изпълнения на поезия и песни на френски, с което учениците демонстрираха знанията и ентусиазма си.", "date": "2018.03.29", "title": "Бургас: ОУ „Александър Георгиев-Коджакафалията“ стана домакин на тържество, посветено на Международния ден на франкофонията"}
{"url": "http://www.focus-news.net/news/2018/03/29/2505432/pristanishte-varna-ead-nyama-vmeneni-zadalzheniya-za-poddarzhane-chistotata-na-akvatoriyata.html", "text": "„Пристанище Варна“ ЕАД няма вменени задължения за поддържане чистотата на акваторията. Това се посочва в позиция на „Пристанище Варна“ ЕАД по повод установено замърсяване на водата в района на Морската гара. В позицията се казва още: „Чистотата на тези води се поддържа по разпоредбите на Закона за морските пространства, вътрешните водни пътища и пристанищата на Република България, както и Закона за управление на отпадъците.\r\n„Пристанище Варна“ ЕАД винаги подхожда отговорно и при наличие на замърсяване информира компетентните органи“.", "date": "2018.03.29", "title": "„Пристанище Варна“ ЕАД няма вменени задължения за поддържане чистотата на акваторията"}
{"url": "http://www.focus-news.net/news/2018/03/29/2505448/kyustendil-v-dupnitsa-shte-badat-vracheni-nagradite-zlaten-pechat-i-zlatna-moneta.html", "text": "В Дупница ще бъдат връчени наградите „Златен печат” и „Златна монета”. Това съобщи за Радио „Фокус” – Кюстендил Росица Златанова, председател на Съвета на европейската научна и културна общност. Връчването на наградите ще се състои от 18.00 часа в залата на Общински драматичен театър – Дупница. Отличието „Златен печат” за древно и уникално историческо и културно наследство ще бъде връчено на кмета на Община Дупница инж. Методи Чимев. Отличието на Съвета на европейската научна и културна общност се връчва на авторитетни институции и градове, като номинациите се правят от 180 известни български учени и творци с международно признание, които вече притежават наградата.\r\nПреди церемонията ще бъде представен спектакълът „Галактика на поколенията” с участието на носители на отличието за култура – Антон Радичев, Славчо Пеев и Петър Калчев. Организаторите са подготвили и кратка филмова част за другите, които ще бъдат наградени. За образование и култура „Златна монета“ ще получат Гимназия „Христо Ботев“ и СУ „Св. П. Хилендарски“, както и художник-хореографът Войн Войнов – за съхраняване на културното наследство.\r\nВенцеслав ИЛЧЕВ", "date": "2018.03.29", "title": "Кюстендил: В Дупница ще бъдат връчени наградите „Златен печат” и „Златна монета”"}
{"url": "http://www.focus-news.net/news/2018/03/29/2505447/nimh-ochakva-se-pokachvane-na-vodnite-niva-na-rekite-v-zapadnobelomorskiyat-baseyn.html", "text": "Очаква се покачване на водните нива на реките в Западнобеломорският басейн, сочи справка на сайта на Националният институт по метеорология и хидрология към Българската академия на науките (НИМХ към БАН). Повишенията ще са в резултат на снеготопене. По–значителни ще бъдат повишенията на речните нива в средните и долни части от водосбора на река Струма и в притоците ѝ река Лебница и река Струмешница. От 29 март ще започне процес на задържане или плавно понижение на речните нива в басейна, но от 1 април в резултат на валежи ще има краткотрайно повишение на речните нива в басейна.", "date": "2018.03.29", "title": "НИМХ: Очаква се покачване на водните нива на реките в Западнобеломорският басейн"}
{"url": "http://www.focus-news.net/news/2018/03/29/2505445/anton-todorov-gerb-nastoyavame-glavniyat-prokuror-da-naznachi-inspektsiya-koyato-da-proveri-dali-e-vyarno-che-obshtina-sopot-ima-okolo-10-mln-leva-novosazdadeni-zadalzheniya.html", "text": "Настояваме главният прокурор да назначи инспекция, както и да сезира други органи, които да направят проверка в Община Сопот. Да видим дали общата сума от около 10 млн. лева новосъздадени задължения ще излезе вярна. Това каза на брифинг в Народното събрание експертът от ГЕРБ Антон Тодоров във връзка със сигнала до главния прокурор спрямо кмета на Сопот Деян Дойнов от БСП, предаде репортер на Агенция „Фокус“. „По ОП „Околна среда“ според нашата информация са нанесени щети на общината в рамките на няколко милиона. По програмата е отпуснат аванс от 620 хил. лева, който не е признат от управляващия орган и е превърнат в заем на общината. Има и друга сума- 411 хил. лева превърната отново в заем“, обясни той. „Фрапантен случай за некомпетентност е случай с ОП „Регионално развитие“. Става дума за една детска градина и началното училище, където поради грешка в проекта котел за детската градина е сложен в училището, а училищният котел в детската градина. Нанесена е щета на общината в размер на 107 хил. лева“, посочи Антон Тодоров.\r\nБиляна ИВАНОВА", "date": "2018.03.29", "title": "Антон Тодоров, ГЕРБ: Настояваме главният прокурор да назначи инспекция, която да провери дали е вярно, че Община Сопот има около 10 млн. лева новосъздадени задължения"}
{"url": "http://www.focus-news.net/news/2018/03/29/2505441/ministar-krasimir-valchev-ne-mozhem-da-badem-bezkrayno-sotsialni-pri-bankovo-baziran-model-na-studentsko-kreditirane-izbran-prez-2008-g.html", "text": "Не можем да бъдем безкрайно социални при банково базиран модел на студентско кредитиране, избран през 2008 г. Това каза министърът на образованието Красимир Вълчев по време на дебатите по Закона за кредитиране на студенти и докторанти, внесен от БСП, предаде репортер на Агенция „Фокус“. Той призова БСП, ако искат, да предложат промяна в закона в тази насока. По думите му обаче тогава трябва да се ангажират средствата на данъкоплатците. „Основният инструмент за подпомагане на достъпа до висше образование в България е субсидията за издръжка на обученията. Имаме второстепенни инструменти като стипендии, финансиране достъпа до студентски общежития, столове. Системата за студентско кредитиране също е такъв второстепенен инструмент“, каза министър Вълчев. По думите му таксите са с относително нисък размер. Той обърна внимание, че в България е избран банково базиран модел на студентско кредитиране. Модел, при който кредитирането става става с ресурс на самите банки. Кредитите са администрирани от самите банки. Не е създадена държавна агенция и не е ангажиран бюджетен ресурс“, каза още министър Вълчев. \r\nДеница КИТАНОВА", "date": "2018.03.29", "title": "Министър Красимир Вълчев: Не можем да бъдем безкрайно социални при банково базиран модел на студентско кредитиране, избран през 2008 г."}
{"url": "http://www.focus-news.net/news/2018/03/29/2505443/gerb-vnasya-signal-do-glavniya-prokuror-sreshtu-kmeta-na-sopot-deyan-doynov-ot-bsp.html", "text": "Внасяме сигнал до главния прокурор във връзка със съмнения за груби нарушения на публичните финанси и на управлението на европейски фондове и програми от кмета на Община Сопот от БСП Деян Дойнов. Това каза на брифинг в Народното събрание експертът от ГЕРБ Антон Тодоров, предаде репортер на Агенция „Фокус“. „Информацията ни беше предоставена от инициативен комитет от Сопот. Хората там са изключително възмутени от управлението на кмета. Фактите показват, че най-вероятно е извършил куп нарушения“, заяви той. „Поради некомпетентност общината е доведена до изключително тежко финансово състояние. Това е резултат от много лошо управление на европейски пари. Има новосъздадени финансови задължения на общината“, посочи Антон Тодоров.\r\nБиляна ИВАНОВА", "date": "2018.03.29", "title": "ГЕРБ внася сигнал до главния прокурор срещу кмета на Сопот - Деян Дойнов от БСП"}
{"url": "http://www.focus-news.net/news/2018/03/29/2505450/reuters-zaradi-problem-v-elektricheskata-sistema-rumaniya-izklyuchva-vtori-yadren-reaktor-v-aets-cherna-voda.html", "text": "Румънската държавна атомно електрическа компания „Нуклеарелектрика“ съобщи, че е прекъснала атомен реактор в АЕЦ  „Черна вода“ автоматично от енергийната мрежа на страната поради проблем в електрическата система, предава Reuters.\r\nКомпанията намали капацитета на реактора в неделя, за да замени част от помпен двигател, но съобщи, че ще го пусне в пълна мощ в понеделник. \r\n„Няма връзка между втори реактор след днешното автоматично прекъсване“, съобщава „Нуклеарелектрика“ в свое официално заявление.\r\nКомпанията има два 706-ватови реактора в „Черна вода“ в югоизточната част на страната. АЕЦ предоставя приблизително една пета от производството на електричество в страната. На 25-март първи реактор бе затворен за 48 часа, за да се проучи дефект, случил се в системите му.  Виктор Турмаков", "date": "2018.03.29", "title": "Reuters: Заради проблем в електрическата система Румъния изключва втори ядрен реактор в АЕЦ „Черна вода“"}
{"url": "http://www.focus-news.net/news/2018/03/29/2505449/aleksandar-ivanov-gerb-27-mln-leva-ot-danatsi-i-taksi-v-obshtina-sopot-ne-sa-zaprihodeni-v-otcheta-za-2016-godina.html", "text": "Най-скандалното е, че 2,7 млн. лева са вземания на общината от данъци и такси, те не са заприходени в отчета. Това каза на брифинг в Народното събрание депутатът от ПГ на ГЕРБ Александър Иванов във връзка със сигнала до главния прокурор спрямо кмета на Сопот Деян Дойнов от БСП, предаде репортер на Агенция „Фокус“. „Според доклада на Сметната палата за финансовия отчет на Община Сопот за 2016 година. В него има 43 аларми за лоша отчетност и непрозрачност при управлението на средствата на общината“, изтъкна той. „Питам някой иска ли да прибере тези пари, да ги скрие, да ги изхарчи за друго ли?“, попита депутатът. „Въпросите са констатирани от държавните одитори и са обект на доклади на Сметната палата“, каза още Александър Иванов.\r\nБиляна ИВАНОВА", "date": "2018.03.29", "title": "Александър Иванов, ГЕРБ: 2,7 млн. лева от данъци и такси в Община Сопот не са заприходени в отчета за 2016 година"}
{"url": "http://www.focus-news.net/news/2018/03/29/2505454/natsionalna-kravodaritelska-kampaniya-shte-se-provede-v-tsyalata-strana-na-tsvetnitsa.html", "text": "На 1 април 2018 г., в деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!”. Това съобщиха от пресцентъра на БЧК. Кампанията се организира от Националния център по трансфузионна хематология (НЦТХ), Министерство на здравеопазването и Българския Червен кръст, с подкрепата на Българската православна църква. \r\nВременните пунктове за кръводаряване в София ще работят от 9.00 до 13.00 часа в непосредствена близост до столичните православни храмове:\r\n- „Света Неделя” – в аулата на Богословския факултет;\r\n- „Свети Седмочисленици” – в 6-то ОУ „Граф Игнатиев”, ул. „6 септември” №16;\r\n- „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2;\r\n- „Света Параскева“ – в двора на храма, бул. „Г. С. Раковски“ 58.\r\nЕкипите на НЦТХ, на регионалните центрове по трансфузионна хематология и доброволците на БЧК ще бъдат на разположение на желаещите да дарят кръв.", "date": "2018.03.29", "title": "Национална кръводарителска кампания ще се проведе в цялата страна на Цветница"}
{"url": "http://www.focus-news.net/news/2018/03/29/2505451/montana-33-godishna-zhena-e-zadarzhana-za-lihvarska-deynost-v-selo-lehchevo.html", "text": "33-годишна жена е задържана за нерегламентирана лихварска дейност в село Лехчево. Това съобщиха от ОДМВР - Монтана. На 28 март между 09.30 часа и 11.30 часа след сигнал за нерегламентирана лихварска дейност е претърсен частен имот в село Лехчево, община Бойчиновци, ползван от 33-годишна с инициали В.Н. При проведените процесуално-следствени действия са иззети документи, свързващи В.Н. с извършването на незаконна лихварска дейност - разписки, тефтер с изписани в него имена и телефони и тетрадка с изписани в нея дати, цифри и имена. По случая е образувано досъдебно производство.", "date": "2018.03.29", "title": "Монтана: 33-годишна жена е задържана за лихварска дейност в село Лехчево"}
{"url": "http://www.focus-news.net/news/2018/03/29/2505455/afp-shofyor-se-e-opital-da-sgazi-grupa-voynitsi-vav-frantsiya.html", "text": "Мъж се е опитал да вреже автомобила си в група войници, които са тренирали край казармите си в югоизточна Франция. Няма пострадали, предава  AFP.\r\nВ момента шофьорът е издирван. Той е обиждал словесно друга група войници след неуспешната атака в град Варш Алие е Рисе край Гренобъл, преди да изчезне в неизвестна посока.  Виктор Турмаков", "date": "2018.03.29", "title": "AFP: Шофьор се е опитал да сгази група войници във Франция"}
{"url": "http://www.focus-news.net/news/2018/03/29/2505458/premierat-boyko-borisov-provezhda-sreshta-sas-zarnoproizvoditeli.html", "text": "Премиерът Бойко Борисов провежда среща със зърнопроизводители. Това стана ясно от думите на председателя на парламента Цвета Караянчева, предаде репортер на Агенция „Фокус“. Караянчева съобщи, че е поканила премиера Бойко Борисов да даде в парламента информация по случая „Скрипал“, а той я е уведомил, че в момента е на среща със зърнопроизводители. Думите ѝ бяха в отговор на депутата от БСП Петър Витанов, който попита какво се случва с искането на парламентарната му група министър-председателят да даде информация по международния въпрос и за това дали страната ни ще отзовава руски дипломати. \r\nАгенция \"Фокус\" припомня: Зърнопроизводителите настояват да бъдат изключени от готвените промени в Закона за горивата, в противен случай готвят национален протест на 3 април. В така предложения вариант на Закона фермерите ще бъдат принудени да зареждат на масовите бензиностанции, ако цистерните в стопанските им дворове не отговарят на изискванията на Закона за търговия с горива.\r\nДеница КИТАНОВА", "date": "2018.03.29", "title": "Премиерът Бойко Борисов провежда среща със зърнопроизводители"}
{"url": "http://www.focus-news.net/news/2018/03/29/2505456/varna-okrazhnata-prokuratura-vnese-iskane-za-myarka-zadarzhane-pod-strazha-na-dvama-mazhe-izvarshili-krazhba-na-chasti-ot-zhelezopatno-saorazhenie.html", "text": "Окръжната прокуратура във Варна задържа за срок до 72 часа 31-годишния Йордан Д. от Девня и 32-годишния варненец Кирил Д. Това съобщиха от пресцентъра на Апелативна прокуратура - Варна. Те са били привлечени като обвиняеми по две обвинения – за повреди на железен път, с което е създадена опасност за живота на другиго, и за кражба чрез  използване на техническо средство в съучастие. \r\nНа 27 март 2017 г. бил подаден сигнал за кражба от железопътни линии във Варна. След проведени незабавни оперативно-издирвателни и процесуално- следствени действия на място органите на реда установили извършителите. Единият от тях – девненецът Йордан Д., действал по време на кражбата от железопътните релси при условията на опасен рецидив.\r\nДвамата мъже отрязали с ножица за арматура четири захранващи съединителя на 8 коловоз и стрелка №30 във Варна с цел кражба. По неотложност бил извършен оглед на местопроизшествието, на което разследващите намерили ножицата за рязане, парчета релсови съединители и торба, в която двамата извършители поставили предназначените за кражба отрязани съединители с различна дължина. \r\nРазследването срещу двамата продължава. Днес Окръжната прокуратура във Варна ще внесе искане във Варненския окръжен съд за вземане на постоянни мерки за неотклонение „Задържане под стража“ спрямо обвиняемите.", "date": "2018.03.29", "title": "Варна: Окръжната прокуратура внесе искане за мярка „Задържане под стража“ на двама мъже, извършили кражба на части от железопътно съоръжение"}
{"url": "http://www.focus-news.net/news/2018/03/29/2505446/pazardzhik-ministarat-na-vatreshnite-raboti-valentin-radev-otkri-renoviranata-sgrada-na-politsiyata-i-pozharnata-v-peshtera.html", "text": "Министърът на вътрешните работи Валентин Радев откри реновираната сграда, в която се помещават Районното управление „Полиция“ и Районната служба „Пожарна безопасност и защита на населението в Пещера, предаде репортер на Радио „Фокус“ – Пазарджик. По време официалната церемония по откриването Радев каза, че са отделени доста средства – близо 800 000 лева, за подобряване на условията, в които работят служителите на министерството. „През последната година беше направено много от правителството за битовото осигуряване, за заплатите, за мотивацията на полицаите. Освен това получаваме и много повече средства от Европа, отколкото ние даваме. Дадоха ни 160 милиона евро, с които продължаваме да настройваме инженерните съоръжения по границата и да пазим сигурността освен на нашите и на европейските граждани“, посочи Радев. По думите му целта е да се осигурят не само добри условия за работа на полицията, но и по-голяма сигурност за гражданите. Той допълни, че в Пещера вътрешен министър не е идвал от 42 години, но с откриването на реновираната сграда се поставя началото на нов период. Министър Радев пожела здраве на личния състав на двете служби и честити откриването на обновената сграда. \r\n„В МВР имаме 22 милиона лева за капиталови разходи, освен това имаме и средства за издръжка, които използваме за поддържане на сградния фонд“, заяви той и обясни, че в момента са започнати дейности по реновирането на над 22 сгради на министерството в страната.\r\nНа церемонията присъстваха заместник-министърът на вътрешните работи Стефан Балабанов, заместник-министърът на регионалното развитие и благоустройството Деница Николова, главен инспектор Николай Николов, директор на ГД „Пожарна бездопасност и защита на населението“, директорите на ОДМВР и РД „Пожарна безопасност и защита на населението“ в Пазарджик, областният управител Стефан Мирев, депутатът от ГЕРБ Десислава Костадинова, кметът на Пещера Николай Зайчев, представители на местната администрация.\r\nВаня НИКОЛОВА", "date": "2018.03.29", "title": "Пазарджик: Министърът на вътрешните работи Валентин Радев откри реновираната сграда на полицията и пожарната в Пещера"}
{"url": "http://www.focus-news.net/news/2018/03/29/2505452/mladen-shishkov-gerb-kmetat-na-sopot-deyan-doynov-se-opitva-da-zapushi-dupkite-v-byudzheta-s-uvelichavane-na-danatsite.html", "text": "Изключително скандално е поведението на кмета на Сопот Деян Дойнов. Опитва да се запуши дупките в бюджета на общината с увеличаване на данъците. Това каза на брифинг в Народното събрание депутатът от ПГ на ГЕРБ Младен Шишков, предаде репортер на Агенция „Фокус“. „Кметът иска хората от Сопот да плащат задълженията му, които са натрупани поради некоректно управление на общинския бюджет“, заяви той. „Пътят, по който е тръгнал, е изключително грешен“, коментира Младен Шишков. „Тази година отново се е опитал да увеличи данъците, слава Богу не е успял“, коментира депутатът.\r\nБиляна ИВАНОВА", "date": "2018.03.29", "title": "Младен Шишков, ГЕРБ: Кметът на Сопот Деян Дойнов се опитва да запуши дупките в бюджета с увеличаване на данъците"}
{"url": "http://www.focus-news.net/news/2018/03/29/2505459/gdbop-preduprezhdava-za-zachestili-spam-ataki-v-stranata.html", "text": "От 20 март в страната е активна СПАМ атака, при която, на общ принцип са разпратени стотици хиляди електронни писма до потребители на български мейл провайдъри. Това съобщиха от пресцентъра на МВР. Фишинг мейлите са еднотипни по съдържание, претендират се че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране (потребителски имена и пароли) или финансови платежни инструменти (данни от дебитни и кредитни карти) под претекст, че се извършват профилактични действия от името на финансовите институции. \r\nГДБОП апелира към необходимото внимание при получаването на фалшиви непоискани търговски съобщения. Най-важно е да не се предоставят лични и други данни при получаването на подобни СПАМ имейли. Всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин. \r\nГДБОП е създала организация с големите имейл провайдъри в страната за филтриране на измамните СПАМ съобщения.", "date": "2018.03.29", "title": "ГДБОП предупреждава за зачестили СПАМ атаки в страната"}
{"url": "http://www.focus-news.net/news/2018/03/29/2505438/tsvetan-tsvetanov-gerb-na-26-mart-2017-g-izbiratelite-glasuvaha-za-segashnoto-upravlenie-neka-bsp-ne-tropat-po-bankata-a-izpolzvat-parlamentarni-sposobi.html", "text": "На 26 март 2017 г. избирателите гласуваха за сегашното управление – нека БСП не тропат по банката, а да използват парламентарни способи. Това каза в процедура от парламентарната трибуна председателят на ПГ на ГЕРБ Цветан Цветанов след декларацията на БСП, предаде репортер на Агенция „Фокус“. Цветанов посочи, че в момента, в който от БСП са започнали да тропат по банките, младите гостите от балкона са се хванали за главата как е възможно това да се случва в българския парламент.\r\n„Моля ви, дайте с демократични, парламентарни способи, но не с тропане по банката“, обърна се Цветанов към народните представители от БСП. \r\nДеница КИТАНОВА", "date": "2018.03.29", "title": "Цветан Цветанов, ГЕРБ: На 26 март 2017 г. избирателите гласуваха за сегашното управление – нека БСП не тропат по банката, а използват парламентарни способи"}
{"url": "http://www.focus-news.net/news/2018/03/29/2505457/nikolay-zaychev-kmet-na-peshtera-sluzhitelite-na-politsiyata-i-pozharnata-v-grada-shte-se-chuvstvat-po-komfortno-v-renoviranata-sgrada.html", "text": "За мен е изключителна чест, че една година след започването на ремонтните дейности на сградата на полицията и пожарната в Пещера, днес прерязваме лентата. Това каза по време на откриването на реновираната сграда кметът на Пещера Николай Зайчев. Той благодари на строителите, които са изпълнили дейностите, а също и на екипа от Общината, който е извършил контрол по тяхното изпълнение, предаде репортер на Радио „Фокус“-Пазарджик. „Обръщам се към служителите в Районно управление „Полиция“ и Районна служба „Пожарна безопасност и защита на населението“ в Пещера с пожеланието да бъдат щастливи и да се чувстват по-комфортно в тази прекрасна сграда“, заяви също Зайчев.  \r\nСградата е реновираната по проект „Повишаване на енергийната ефективност на публично държавна сграда: РСПБЗН и РПУ в гр. Пещера“. Общата стойност на проекта е 789 698,79 лв. Европейското финансиране е 671 243,97 лв, а националното финансиране е 118 454,82 лв. Проектът се осъществява с финансовата подкрепа на Оперативна програма „Региони в растеж“ 2014-2020, съфинансирана от Европейския съюз чрез Европейския фонд за регионално развитие.", "date": "2018.03.29", "title": "Николай Зайчев, кмет на Пещера: Служителите на полицията и пожарната в града ще се чувстват по-комфортно в реновираната сграда"}
{"url": "http://www.focus-news.net/news/2018/03/29/2505461/kyustendil-velikdenska-rabotilnitsa-shte-se-provede-v-grada.html", "text": "Великденска работилница, озаглавена „Шарено яйце”, ще се проведе в Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Работилницата ще отвори врати от 14.30 часа в Обединен детски комплекс. В традиционната инициатива могат да се включат деца от всички учебни заведения в града. Ученици от клубовете „Приложно изкуство“ и „Съхрани българското“ също ще се включат в работилницата. Децата ще научат повече за народните обичаи, свързани с посрещането на Великден. Те ще се запознаят с традиционните техники за боядисване на великденски яйца. Те ще украсяват и характерен за празничната трапеза в Кюстендил и региона обреден хляб.\r\nВенцеслав ИЛЧЕВ", "date": "2018.03.29", "title": "Кюстендил: Великденска работилница ще се проведе в града"}
{"url": "http://www.focus-news.net/news/2018/03/29/2505463/nsi-prez-mart-2018-g-obshtiyat-pokazatel-na-biznes-klimata-se-povishava-s-07-punkta-spryamo-fevruari.html", "text": "През март 2018 г. общият показател на бизнес климата се повишава с 0.7 пункта спрямо февруари. Това сочи статистика на Националния статистически институт (НСИ). Подобрение на стопанската конюнктура е регистрирано в строителството и търговията на дребно, докато в промишлеността запазва равнището си от предходния месец. Единствено в сектора на услугите показателят се понижава.Промишленост \r\nСъставният показател „бизнес климат в промишлеността“ остава на нивото си от февруари. Промишлените предприемачи оценяват настоящата производствена активност като понижена, като и очакванията им за дейността през следващите три месеца леко се. Основният фактор, затрудняващ предприятията, продължава да е несигурната икономическа среда, следван от недостига на работна сила, като последната анкета отчита засилване на неблагоприятното влияние на втория фактор. Относно продажните цени в промишлеността мениджърите предвиждат те да останат без промяна през следващите три месеца.Строителство \r\nПрез март съставният показател „бизнес климат в строителството“ се покачва с 1.2 пункта, което се дължи на оптимистичните очаквания на строителните предприемачи за бизнес състоянието на предприятията през следващите шест месеца. Анкетата регистрира увеличение на получените нови поръчки през последния месец, което е съпроводено и с по-благоприятни очаквания за дейността през следващите три месеца. Основните пречки, ограничаващи бизнеса, остават свързани с несигурната икономическа среда, конкуренцията в бранша и недостига на работна сила, макар че през последния месец се наблюдава намаление на негативното въздействие на първия фактор. По отношение на продажните цени в строителството мениджърите очакват запазване на тяхното равнище през следващите три месеца.Търговия на дребно \r\nСъставният показател „бизнес климат в търговията на дребно“ нараства с 3.2 пункта спрямо февруари в резултат на оптимистичните очаквания на търговците на дребно за бизнес състоянието на предприятията през следващите шест месеца. Същевременно и прогнозите им както за обема на продажбите, така и за поръчките към доставчиците от външния пазар през следващите три месеца се подобряват. Факторите „конкуренция в бранша“, „недостатъчно търсене“ и „несигурна икономическа среда“ продължават да затрудняват в най-голяма степен дейността на предприятията. Относно продажните цени търговците не очакват промяна през следващите три месеца.Услуги \r\nПрез март съставният показател „бизнес климат в сектора на услугите“ се понижава с 1.4 пункта главно поради по-резервираните оценки на мениджърите за настоящото бизнес състояние на предприятията. По отношение на търсенето на услуги настоящата тенденция се оценява като леко намалена, докато очакванията за следващите три месеца се подобряват. Конкуренцията в бранша и несигурната икономическа среда остават основните проблеми за развитието на бизнеса. По отношение на продажните цени в сектора на услугите мениджърите предвиждат запазване на тяхното равнище през следващите три месеца.", "date": "2018.03.29", "title": "НСИ: През март 2018 г. общият показател на бизнес климата се повишава с 0.7 пункта спрямо февруари"}
{"url": "http://www.focus-news.net/news/2018/03/29/2505462/netpres-makedoniya-sasht-preduprezhdavat-za-eventualno-teroristichno-napadenie-v-kosovo.html", "text": "Посолството на САЩ в Косово предупреждава гражданите си за повишен риск от терористична атака в Косово, особено по време на Великденските празници. Както е посочено на сайта на посолството на САЩ в Прищина, американските граждани би трябвало да бъдат внимателни по време на събитията, свързани с честването на католическия и православния Великден, предава македонската медия  „Нетпрес“.\r\nНа американците, които идват на Косово или вече са там се препоръчва да не привличат внимание, да променят обичайния си маршрут на движение, за да станат непредсказуеми за престъпниците и терористите и когато са на публично място да внимават  в случай на опасност и да се обръщат към службите за сигурност.\r\nПрепоръчва да избягват публични събирания и демонстрации , да следят местните медии и да следват инструкциите на посолството на САЩ. Виктор Турмаков", "date": "2018.03.29", "title": "„Нетпрес“ (Македония): САЩ предупреждават за евентуално терористично нападение в Косово"}
{"url": "http://www.focus-news.net/news/2018/03/29/2505467/blagoevgrad-obshtina-i-sportnite-klubove-organizirat-bezplatni-zanimaniya-za-uchenitsite-prez-velikdenskata-vakantsiya.html", "text": "Община Благоевград и спортните клубове на територията на града предоставят безплатни занимания по различни видове спорт за учениците през априлската ваканция, която започва от 2 април. Това съобщиха от пресцентъра на Общината. Всеки ден от 2 до 8 април, по утвърден график, децата ще могат да упражняват любимите си спортни занимания, както и да открият нови такива.\r\nВ спортен комплекс „Пирин“ ще се провеждат тренировки по самбо, борба, кик бокс, акробатика, естетическа гимнастика, лека атлетика, баскетбол, хокей на трева и хандбал. В зала „Скаптопара“ децата ще имат възможност да посещават тренировки по баскетбол. В Обсерваторията при парк „Ловен дом“ ще се провежда ориентиране и лека атлетика, а в Младежки дом - спортни танци. В сградата на бившия Младежки дом децата ще се провеждат тренировки по естетическа гимнастика. Заниманията по спортна стрелба ще бъдат в стрелбището, което са намира на ул. „Антон Чехов“ №1, тренировките по художествена гимнастика – III ОУ „Димитър Талев“. Заниманията по шахмат ще има в „Шах клуб Виктори“ на ул. „Тодор Александров“ №23, а в IV ОУ „Димчо Дебелянов“ ще има тренировки  по баскетбол и бадминтон. Тренировките по мотокрос ще се провеждат на мотополигон „Зелен дол“, а във фитнес зала „Голдън джим“ ще се провеждат заниманията по канадска борба. \r\nУчениците от всички училища на територията на община Благоевград ще могат напълно безплатно да посещават спортните занимания, към които имат интерес. Целта на общинското ръководство е да се поощряват добрите практики, като се дава възможност на учениците да запълнят правилно и полезно свободното си време. Спортът се превърна в добра практика и традиция в Благоевград, което доведе до много спечелени титли от младите спорни надежди на града. Освен полезен за здравето, спортът формира отговорност, характер и партньорство в бъдещето на Благоевград.", "date": "2018.03.29", "title": "Благоевград: Община и спортните клубове организират безплатни занимания за учениците през великденската ваканция"}
{"url": "http://www.focus-news.net/news/2018/03/29/2505464/parlamentat-othvarli-predlozhenieto-na-bsp-lihvata-po-studentskite-zaemi-da-se-namali-ot-7-na-35.html", "text": "Народните представители отхвърлиха на първо четене промените в Закона за кредитиране на студенти и докторанти, внесени от БСП, предаде репортер на Агенция „Фокус“. „За“ предложенията гласуваха 72 депутати, 28 бяха „против“, а 70 се въздържаха. Опозицията предложи за кредити да могат да кандидатстват студенти и докторанти в задочна, дистанционна и вечерна форма на обучение. Кредити сега се отпускат само на редовните студенти и докторанти. Друга промяна в закона предвиждаше кредити над 50 хил. лева да се отпускат само с поръчител. Предложеният законопроект включва и намаляване на лихвата по тези заеми от 7 на 3.5%. Министерствата на образованието и финансите, както и Асоциацията на банките в България не подкрепят внесените предложения.\r\nВ дебатите по промените в закона депутатът от БСП Красимир Янков призова: „Да се изправим срещу страха на младите хора, в наши ръце е дали ще оставим спътник на бъдещето да са притеснението и тревогите“. „Миналото ни разделя, но ако мислим за бъдещето можем всички да бъдем заедно“, посочи депутатът. „Промените, които предлагаме, са малка, но изключително необходима инвестиция в бъдещето“. Милен Михов от „Обединени патриоти“ посочи: „Ако приемем предложението на вносителите, ще фиксираме лихвен процент, който към дадения момент може би ще бъде справедлив и ще действа нормално, но може и да се стори неизгоден на банките и те да спрат кредитирането“. „Не се отказваме да дебатираме по проблема и да търсим решение. Трябва да се намери балансът между частния интерес на банките и обществения интерес“, заяви той. „Не смятаме, че учащите трябва да бъдат дискриминирани според формата на обучение“, посочи депутатът от БСП Лало Кирилов, който е един от вносителите на промените. Според него сега действащият закон дава възможност на кредиторите да отпускат заеми с лихви, далеч над нормалните. „Да дадем шанс на бъдещите докторанти и студенти за достойно бъдеще“, призова депутатът.\r\nБиляна ИВАНОВА", "date": "2018.03.29", "title": "Парламентът отхвърли предложението на БСП лихвата по студентските заеми да се намали от 7 на 3.5%"}
{"url": "http://www.focus-news.net/news/2018/03/29/2505468/afp-sadat-v-belgiya-shte-obyavi-prisadata-na-salah-abdeslam-na-23-april.html", "text": "Съдът в Белгия съобщи, че ще изнесе на 23  присъдата срещу извършителя на терористичните нападения от ноември 2015 г. Салах Абдеслам по делото за престрелката в Брюксел, довела до неговото залавяне, предава  AFP.\r\nСъдът обяви това, след като изслуша жертвите на терористичното нападение, поискали да бъдат представяни в случая срещу Абдеслам.  Виктор Турмаков", "date": "2018.03.29", "title": "AFP: Съдът в Белгия ще обяви присъдата на Салах Абдеслам на 23 април"}
{"url": "http://www.focus-news.net/news/2018/03/29/2505466/202-hil-lv-sa-otkradanti-pri-grabezh-na-inkaso-avtomobil-v-pleven.html", "text": "Окръжна прокуратура Плевен води досъдебно производство за грабеж на инкасо автомобил. Това съобщиха от пресцентъра на Прокуратурата. На 28 март около 19.30 часа пред магазин „Кауфланд“ в гр. Плевен от инкасо автомобил на „Вип секюрити“, чрез сила от охранителите на фирмата са отнети сумата от 202 000 лв.\r\nОбразувано е досъдебно производство, което се наблюдава от прокурор при Окръжна прокуратура – Плевен.\r\nИзвършват се процесуално следствени действия.", "date": "2018.03.29", "title": "202 хил. лв. са откраданти при грабеж на инкасо автомобил в Плевен"}
{"url": "http://www.focus-news.net/news/2018/03/29/2505465/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус”-Пловдив днес е посветено на 105-та годишнина от Одринската епопея и Деня на Тракия. Ще си припомним историята за обсадата на Одрин от октомври 1912 до 26 март 1913 г., която завършва с превземането на турската крепост от Втора Българска армия-решителна победа, довела до края на Балканската война.\r\nСъщо в днешното предаване, по повод Деня на Тракия, който бе отбелязан на 26 март, ще говорим за капитан Петко войвода – защитника на тракийските българи, чийто живот е бил изпълнен с безброй битки, люти рани и предателство.\r\nНа 30 март 1944 година 450 британски и американски бомбардировачи извършват една напълно безсмислена, но кървава и жестока бомбардировка над София, като пускат бомбите си хаотично над българската столица, избивайки хиляди цивилни хора - тази тема също ще бъде коментирана в предаването.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.03.29", "title": "Акценти в предаването „Със славната 2-ра Тракийска дивизия – За честта на България“по Радио „Фокус”-Пловдив"}
{"url": "http://www.focus-news.net/news/2018/03/29/2505470/turtsiya-prez-2017-ta-temp-na-prirast-na-ikonomikata-74-na-dolarova-baza-obache-ima-spad-ot-135.html", "text": "Като темп на прираст на брутния вътрешен продукт (БВП) турската икономика е нараснала през 2017-та с 7.4%, в сравнение с предходната 2016 година, предаде информационната агенция Догу хабер ажансъ (ДХА).\r\n През четвъртото тримесечие на миналата година прирастът на БНП е 7.3%. На доларова база обаче турската икономика се е свила с 1.35%. От 862 млрд. и 744 млн. ЩД БВП през 2016-та; на 851 млрд. и 46 млн. ЩД общ БВП през миналата година.  Това означава близо 10 600 ЩД на глава от населението през 2017-та, равняващи се на 38 660 турски лири, посочва още ДХА. Георги Димов", "date": "2018.03.29", "title": "Турция през 2017-та: Темп на прираст на икономиката 7.4% - на доларова база обаче има спад от 1.35%"}
{"url": "http://www.focus-news.net/news/2018/03/29/2505460/tsvetan-tsvetanov-gerb-balgariya-tryabva-da-bade-solidarna-s-velikobritaniya-i-tryabva-da-ima-i-deystviya.html", "text": "България трябва да бъде солидарна с Великобритания и трябва да има и действия. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“. Попитан дали солидарност означава и действия, Цветанов отговори положително. Той обърна внимание, че изпълнителната власт трябва да вземе това решение. Цветанов поясни, че е имало единна позиция на лидерите на ЕС за продължаване на санкциите срещу Русия, така всички държави от ЕС са солидарни към Великобритания. „Дали се предприемат следващите стъпки за отзоваване на дипломати от Русия, това вече е в правомощията и компетентността на изпълнителната власт“,каза още Цветанов.\r\n„Днес ще има разговори министър-председателя, след това предполагам, че може би ще има действия, които ще бъдат публично оповестени“, поясни той. \r\nДеница КИТАНОВА", "date": "2018.03.29", "title": "Цветан Цветанов, ГЕРБ: България трябва да бъде солидарна с Великобритания и трябва да има и действия"}
{"url": "http://www.focus-news.net/news/2018/03/29/2505474/zam-ministar-milko-berner-optimist-sam-kogato-vizhdam-otdadenostta-i-profesionalizma-na-granichnite-politsai.html", "text": "Това, което установявам при срещите ми по границата, ме изпълва с гордост и увереност. Виждам в граничните полицаи професионализъм, отдаденост и усещане за кауза. Това заяви заместник-министърът на вътрешните работи Милко Бернер, който заедно със заместник-главния секретар на МВР гл. комисар Георги Арабаджиев присъства на годишния отчет-анализ на ГДГП, съобщиха от пресцентъра на МВР. \r\nС 84% е намалял миграционният натиск на българските граници. Въпреки отчетената тенденция, обстановката на държавната граница продължава да бъде динамична по отношение на незаконната миграция в резултат на политическата нестабилност и хуманитарната криза в Близкия Изток и Африка. \r\nПрез 2017 г. са регистрирани общо 8044 опити на лица от трети страни да преминат на територията на Република България през границата на страната, което е намаление с 81% спрямо 2016 г. (42 466). \r\nЗадържаните лица от българските гранични полицаи на вход на външни и вътрешни граници за 2017 г. са общо 743 незаконни мигранти, лица от трети страни. Посочените данни регистрират намаление с 84% спрямо същия период през 2016 г. При влизане в страната за незаконно преминаване извън зоната на ГКПП са задържани 501 лица, а на ГКПП 242 лица от трети страни. Преобладават нелегалните имигранти  от Сирия, Ирак, Афганистан, Турция, Пакистан и др. 651 от задържаните на вход са на българо-турската граница. \r\nПрез 2017 г. на изход са задържани 2 413 лица от трети страни при опит за незаконно преминаване на държавната границата, което е намаление с 83% спрямо 2016 г. Най-голям брой опити за незаконни преминавания са установени на българо-сръбската граница, където са задържани общо 2 017 лица. На ГКПП са задържани 1171 лица и 148 автомобила, обявени за издирване. \r\nПрез отчетния период в ГДГП са образувани 109 досъдебни производства за извършени престъпления по чл. 280 и чл. 281 от НК (за каналджийска дейност), към наказателна отговорност са привлечени в качеството на обвиняеми 133 лица. \r\nНа границите на страната са установени и задържани: 423 кг хероин, 17 591 кг канабис, 367 кг марихуана – 367 кг, общо 102 кг синтетичен наркотик. \r\nКъм края на 2017 година е завършено изграждането на инженерното съоръжение от възпрепятстващ тип с прилежащ път по сухоземния участък от българо-турската граница и по поречието на реките  Делийска, Резовска и Тунджа. \r\nВ изпълнение на поетите от Република България ангажименти, през 2017 г. ГДГП е домакин на съвместни операции на Фронтекс, при които на българските граници са развърнати са общо 1556 гост-служители, което е с 27% повече в сравнение с 2016 г.", "date": "2018.03.29", "title": "Зам.-министър Милко Бернер: Оптимист съм, когато виждам отдадеността и професионализма на граничните полицаи"}
{"url": "http://www.focus-news.net/news/2018/03/29/2505469/tsvetan-tsvetanov-gerb-temata-za-ruskite-diplomati-shte-bade-diskutirana-na-koalitsionen-savet.html", "text": "Темата за руските дипломати ще бъде дискутирана на коалиционен съвет. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на Агенция „Фокус“. Попитан какво ще направи, ако Волен Сидеров оттегли подкрепата си от правителството, в случай че бъдат изгонени руските дипломати, Цветанов коментира, че уважава всяка различна теза и мнение. „Не мога да се сърдя на Волен Сидеров, защото това е декларирано през всичките години, в които той участва в политиката. Важно е, че всяка една от партиите може да изразява своето мнение, което не кореспондира с коалиционния им ангажимент. Това е ситуация, която не е била планирана в миналия период, когато сме подписвали коалиционното споразумение. Ние сме оставяли възможността всяка една от партиите да изразява своята позиция. Докато българското правителство няма окончателно решение, не смятам, че трябва да обявявам каквато и да е позиция“, заяви Цветанов. Той поясни, че си говори с всички части от „Обединени патриоти“. Цветанов посочи, че една част от тях дават подкрепа за европейската солидарност. \r\nДеница КИТАНОВА", "date": "2018.03.29", "title": "Цветан Цветанов, ГЕРБ: Темата за руските дипломати ще бъде дискутирана на коалиционен съвет"}
{"url": "http://www.focus-news.net/news/2018/03/29/2505475/prof-georgi-kamarashev-zam-kmet-na-veliko-tarnovo-zapochna-podmyanata-na-darvetata-v-starata-gradska-chast-na-grada-s-vidove-koito-sa-razraboteni-spetsialno-za-gradska-sreda.html", "text": "Започна подмяната на дърветата в старата градска част на областния център с видове, които са разработени специално за градска среда. Дейностите са част от проектите, с които се подобряват условията на живот в старата столица, съобщи по време на редовното заседание на Общински съвет – Велико Търново зам.-кметът на града проф. Георги Камарапев, предаде репортер на Радио „Фокус“ – Велико Търново. Изказването му бе по повод точката, при която местните парламентаристи гласуваха Програма за опазване на околната среда на територията на Община Велико Търново. На въпрос дали в старопрестолния град ще бъдат засадени нови дървета проф. Камарашев отговори, че този процес вече е започнал. Видовете, които са избрани имат нужда от много по-малко вода от останалите, абсорбират повече въглероден диоксид и кореновата им система не е голяма и няма да компрометира тротоарните настилки. \r\n„Искам да подчертая още, че  периодично нашите служители правят обходи на града и където има опасни дървета ги премахваме. Ако получим писмо или сигнал от граждани за наличие на такива дървета до жилищни сгради, ние реагираме мигновено и ги отстраняваме, защото ние също споделяме тревогата, че има много стари и изгнили дървета, които са опасни за хората“, допълни проф. Камарашев .  Отчета на програмата бе почти единодушно приет от местните парламентаристи.\r\nЛуиза ТРАНЧЕВА", "date": "2018.03.29", "title": "Проф. Георги Камарашев, зам.-кмет на Велико Търново: Започна подмяната на дърветата в старата градска част на града с видове, които са разработени специално за градска среда"}
{"url": "http://www.focus-news.net/news/2018/03/29/2505472/prokuror-ivan-geshev-deynostta-na-spetsializiranata-prokuratura-za-minalata-godina-ima-seriozen-polozhitelen-rast-v-pochti-vsichki-pokazateli.html", "text": "Дейността на Специализирана прокуратура за миналата година има доста сериозен ръст в почти всички показатели – в положителна насока. Това каза административният ръководител на Специализираната прокуратура прокурор Иван Гешев на брифинг за дейността на СП през 2017 г., предаде репортер на Агенция „Фокус“. Прокурор Гешев представи резултати от сравнителен анализ за работата на СП от 2012 година, като отбеляза, че те са изключително положителни и показват сериозен ръст на прокурорската дейност през годините. \r\n„Най-важните дела са при нас,без елементарни битови условия, няма как да очакваш резултат. Въпреки това се стремим всяка седмица да правим нещо и го правим най-добре в държавата. И в един момент някой ще се пречупи, ако не се е пречупил вече\", каза още прокурор Гешев.  \r\nНаложените мерки за неотклонение „Задържане под стража“ за 2017 г. са над 200. Това е индикация, че съдът е възприел, че има достатъчно доказателства за внесените от прокуратурата искания и е косвен аспект за качеството на прокурорската работа и за натовареността на съда и прокуратурата“, заяви прокурор Гешев. \r\n„Не всичко е цветя и рози, има и доста проблеми. Тези проблеми ги знаем, констатирали сме ги и се стараем да ги решим. Все още седят основните проблеми, свързани с материалната база и кадровия потенциал“, отбеляза прокурор Гешев. Той уточни, че ситуацията по отношение на материалната база остава ужасяваща, въпреки получената подкрепа с помещения от Националната следствена служба. „Подкрепа имаме, но не смятаме, че този проблем е решен. Ако нашето положение е ужасяващо, на съда е трагично“, посочи Иван Гешев. „От гледна точка на кадровия потенциал сме в процес на трансформация на кадровия аспект – бяха ни гласувани бройки от ВСС, броят им обаче км момента е недостатъчен за обема на работата, която се изпипва буквално в Специализираната прокуратура, а скоро ще прелее и в Специализирания съд. Ние стоим по-добре от съда в кадровия аспект – почти двойно разширяване на щата. При тях е 0“, обясни прокурор Гешев. Той предупреди, че ако не се предприемат спешни мерки във всички структури, те няма да могат да се справят и това няма да е добре за обществото. „И причината няма де в тези специализирани структури“, подчерта Иван Гешев, като даде за пример за натовареността за прокурорите и следователите фактът, че разпитите на служителите от НАП са продължили до 03.00часа през нощта и това е обичайна практика. Прокурор Гешев отбеляза, че има проблеми и в качеството на работата на СП, но се работи тя да бъде подобрена.   \r\nВесела АЛЕКСАНДРОВА", "date": "2018.03.29", "title": "Прокурор Иван Гешев: Дейността на Специализираната прокуратура за миналата година има сериозен положителен ръст в почти всички показатели"}
{"url": "http://www.focus-news.net/news/2018/03/29/2505479/dobromir-borislavov-direktor-na-stolichniya-zoopark-v-zooparka-predstoyat-znachitelni-investitsii-i-remonti-v-razmer-na-blizo-1-milion-leva.html", "text": "В Столичният зоопарк предстоят значителни инвестиции и ремонти в размер на близо 1 милион лева. Това каза в интервю за Радио „Фокус“ Добромир Бориславов, директор на столичния зоопарк. Той добави, че е изготвена програма за реконструкция, като ремонтите ще продължат поетапно от сектор „Примати“. „През миналата година е разширено местообитанието на големите котки и 6 месеца по-късно позитивният оттенък върху животните е налице“, обясни Бориславов. Според него предстоящият ремонт е възможно да предизвика леко неудобство на посетителите в летните месеци, но всичко се прави в полза на обитателите на зоокъта. „Зоопаркът работи 365 дни в годината. Нямаме почивен ден. Работим на празници, на делници, по всяко време. Ще бъде изолирана зоната с приматите, за да може да се осъществи тази реконструкция. Надяваме се, че при над 2 хиляди животни ще има какво да се види и в другите части на зоопарка. А иначе животните са добре и първите лъчи на слънцето много добре се отразяват на всички“, каза още той. Добромир Бориславов добави, че предвидените средства ще покрият изграждане на нови външни местообитания покрай маймунарниците. „Ще бъде избран и подходящ аранжимент, наподобяващ естествената среда на животните“, коментира още директорът.", "date": "2018.03.29", "title": "Добромир Бориславов, директор на столичния зоопарк: В зоопарка предстоят значителни инвестиции и ремонти в размер на близо 1 милион лева"}
{"url": "http://www.focus-news.net/news/2018/03/29/2505473/tsvetan-tsvetanov-gerb-privikvaneto-na-poslanitsi-e-v-kompetentnostta-na-izpalnitelnata-vlast-prezidentat-rumen-radev-da-si-prochete-chl-105-ot-konstitutsiyata.html", "text": "Привикването на посланици е в компетентността на изпълнителната власт, президентът Румен Радев да си прочете чл. 105 от Конституцията. Това каза председателят на ПГ на ГЕРБ Цветан Цветанов пред журналисти в Народното събрание във връзка с казаното от президента Румен Радев, че привикването на посланика на България в Москва не е съгласувано с него, предаде репортер на Агенция „Фокус“. Цветанов посочи, че с премиера има добър работен, конструктивен диалог. „Аз съм изразил моето мнение и фактите защо трябва да бъдем солидарни с европейското семейство“, каза Цветанов. Попитан дали е получил съгласие от негова страна, председателят на ПГ на ГЕРБ посочи, че за него е важно, че премиерът има невероятно чувство за отговорност и същевременно чувство да чува различните мнения. \r\nВъв връзка с поканата на БСП премиерът да дойде да информира Народното събрание по случая „Скрипал“, Цветанов поясни, че програмата на министър-председателя е тежка. „Дори и днес доколкото знам там също има казус, в който трябва да се взимат важни политически решения“, допълни Цветанов. \r\nДеница КИТАНОВА", "date": "2018.03.29", "title": "Цветан Цветанов, ГЕРБ: Привикването на посланици е в компетентността на изпълнителната власт, президентът Румен Радев да си прочете чл. 105 от Конституцията"}
{"url": "http://www.focus-news.net/news/2018/03/29/2505482/burgas-kulturen-tsentar-morsko-kazino-e-domakin-na-dvudneven-obrazovatelen-forum-na-tema-kade-da-uchai.html", "text": "Културен център „Морско казино“ в Бургас е домакин на двудневен образователен форум на тема „Къде да уча?“. Той е организиран от Община Бургас и Центъра за кариерно ориентиране към Центъра за подкрепа на личностното развитие в града. Това съобщиха от пресцентъра на Община Бургас.\r\nЦелта на събитието е подпомагане на  кандидат-гимназистите и техните родители да направят информиран избор за продължаване на образованието след VII клас.\r\nВ първия ден от инициативата ученици от от различни гимназии представиха своите проекти на тема „Избрах моето училище, защото…….“ пред седмокласници от основни и средни училища в Бургас.\r\nДнес форумът продължава с  презентации на ученици от Професионална гимназия по електротехника и електроника „Константин Фотинов“, Професионална гимназия по туризъм „Проф. Д-р Асен Златаров“, Професионална гимназия по сградостроителство и инсталации „Пеньо Пенев“, Професионална гимназия по транспорт, Професионална гимназия по химични технологии „Акад. Н.Д.Зелинский“, СУ „Иван Вазов“, Професионална гимназия по дървообработване, СУ „Петко Росен“, ПГСАГ „Кольо Фичето“, Професионална гимназия по механоелектроника и електроника, Професионална техническа гимназия, Професионална търговска гимназия.\r\nФорумът се провежда за първи път в Бургас и организаторите се надяват той да се превърне в традиция.", "date": "2018.03.29", "title": "Бургас: Културен център „Морско казино“ е домакин на двудневен образователен форум на тема „Къде да уча?“"}
{"url": "http://www.focus-news.net/news/2018/03/29/2505484/prokuror-ivan-geshev-za-chetirite-mesetsa-ot-sazdavaneto-na-otdel-antikoruptsiya-obrazuvanite-tam-prepiski-sa-2-pati-poveche-v-sravnenie-s-ostanalite-zvena-na-spetsializiranata-prokuratura.html", "text": "Образуваните преписки от новия отдел „Антикорупция“ в Специализираната прокуратура за 4 месеца са 2 пъти повече в сравнение с тези към останалите три отдела. Това каза административният ръководител на Специализираната прокуратура прокурор Иван Гешев на брифинг за дейността на СП през 2017 г., предаде репортер на Агенция „Фокус“. \r\n„Факт е, че на местно ниво има зависимости, вероятно ги има и на централно – тези зависимости, ако се констатират, трябва да се действа според закона. Получаваме стотици сигнали от цялата страна. Натовареността на новия отдел за 4 месеца е около 2 пъти по-голяма, в сравнение със сигналите, които са получени за същия период от всички останали отдели. Хората ни звънят по телефона и казват: „Имаме доверие само вас“, посочи Иван Гешев. \r\nОт доклада за дейността на прокуратурата става ясно, че борят на заведените преписки и досъдебни производства от новото антикорупционно звено към СП са 402. За сравнение във всички останали отдели на СП – криминален, данъчен и икономически те са 193. \r\nВесела АЛЕКСАНДРОВА", "date": "2018.03.29", "title": "Прокурор Иван Гешев: За четирите месеца от създаването на отдел „Антикорупция“ образуваните там преписки са 2 пъти повече в сравнение с останалите звена на Специализираната прокуратура"}
{"url": "http://www.focus-news.net/news/2018/03/29/2505477/volen-siderov-obedineni-patrioti-nadyavam-se-oshte-dnes-da-ima-koalitsionen-savet-s-gerb-po-sluchaya-skripal-shte-tarsya-vrazka-s-premiera-boyko-borisov.html", "text": "Нужен е коалиционен съвет, час по-скоро. Сега ще търся връзка с премиера и с останалите участници от коалиционния съвет. Надявам се той да се състои днес, най-късно утре, за да можем да имаме точен анализ и правилно решение. Това каза пред журналисти в Народното събрание председателят на ПГ на „Обединени патриоти“ Волен Сидеров за позицията на България по случая „Скрипал“, предаде репортер на Агенция „Фокус“. „Продължавам да смятам, че трябва да се направи коалиционен съвет. Да обсъдим всичко, да разгледаме всички информации“, изтъкна той. „България трябва да има балансирано поведение в този случай. Не трябва да се правят дипломатически ходове, които да прекъсват отношенията ни с която и да е държава“, посочи Волен Сидеров. „Уговаряме коалиционния съвет. Красимир Каракачанов беше извън страната. Днес се надявам да стане“, каза още той.\r\nБиляна ИВАНОВА", "date": "2018.03.29", "title": "Волен Сидеров, „Обединени патриоти“: Надявам се още днес да има коалиционен съвет с ГЕРБ по случая „Скрипал“, ще търся връзка с премиера Бойко Борисов"}
{"url": "http://www.focus-news.net/news/2018/03/29/2505478/ministar-valentin-radev-mvr-nyama-nishto-obshto-s-iztichaneto-na-informatsiya-ot-sluzhbite-kam-kmeta-na-obshtina-septemvri.html", "text": "В парламента имаше заседание на двете комисии – по вътрешна сигурност и обществен ред и тази, която наблюдава службите. Там бяхме изслушани аз като министър на вътрешните работи и председателя на ДАНС. Бе поискана и информация от главния прокурор, каза пред журналисти в Пещера вътрешният министър Валентин Радев, по въпроса за информацията, изтекла от службите и попаднала у кмета на община Септември Марин Рачев, предаде репортер на Радио „Фокус“ – Пазарджик. „Прокурор Сотир Цацаров каза, че МВР няма нищо общо, ДАНС са започнали, отговорността е на прокуратурата. Този прокурор, който е районният на Пазарджик, си е подал оставката. Точно как е изтекла информацията, не е ясно, тъй като това е открит документ, не е класифицирана информация, имали са достъп всички, но отговорността се поема от прокуратурата“, коментира Радев. \r\nПри въпрос да се очакват ли други акции срещу кметове в страната министърът на вътрешните отговори, че всички, които престъпват закона, трябва да очакват незабавна реакция от страна на МВР.„Фокус“ припомня, че при претърсвания в дома на кмета на Община Септември Марин Рачев бяха открити в нощното му шкафче справки на ДАНС, свързани с купуване на гласове през 2015 година. Справките са за Пазарджишки регион.\r\nВаня НИКОЛОВА", "date": "2018.03.29", "title": "Министър Валентин Радев: МВР няма нищо общо с изтичането на информация от службите към кмета на Община Септември"}
{"url": "http://www.focus-news.net/news/2018/03/29/2505471/ministar-valentin-radev-po-intsidenta-na-letishte-sofiya-e-razporedeno-distsiplinarno-proizvodstvo-koeto-tryabva-da-priklyuchi-do-16-april.html", "text": "По инцидента на Летище „София“ е разпоредено дисциплинарно производство, което трябва да приключи до 16 април. Това каза след откриването на реновираната сграда на полицията и пожарната в Пещера министърът на вътрешните работи Валентин Радев, при въпрос за проверката, която се извършва по инцидента с непроверените пътници на летище София, предаде репортер на Радио „Фокус“ – Пазарджик. Министърът посочи също, че това не е практика. „Много ми се иска това да не е нарочно направено, да е грешка или съвпадение при част от служителите. Разпоредил съм дисциплинарно производство, те са отстранени от длъжност. Проверката продължава, очакваме резултатите. Срокът, който съм поставил е 16 април“, коментира Радев. Той заяви, че с оглед на резултатите от проверката ще бъдат предприети и съответните мерки. \r\nМинистър Радев каза още, че днес в Хисаря ще се проведе съвещание с всички директори на Областни дирекции на МВР в страната. „Засега към ОДМВР в Пазарджик нямам някакви съществени забележки“, каза също министър Радев.\r\nВаня НИКОЛОВА", "date": "2018.03.29", "title": "Министър Валентин Радев: По инцидента на Летище София е разпоредено дисциплинарно производство, което трябва да приключи до 16 април"}
{"url": "http://www.focus-news.net/news/2018/03/29/2505486/sofiya-vazstanoveno-e-dvizhenieto-po-pat-iii-82-samokov-ihtiman.html", "text": "Възстановено е движението по път III-82 Самоков - Ихтиман в двете посоки. Това съобщиха от пресцентъра на Агенция \"Пътна инфраструктура\".", "date": "2018.03.29", "title": "София: Възстановено е движението по път III-82 Самоков - Ихтиман"}
{"url": "http://www.focus-news.net/news/2018/03/29/2505480/volen-siderov-obedineni-patrioti-prizovavam-gerb-da-ne-pravi-greshni-hodove-po-sluchaya-skripal-pozitsiyata-na-boyko-borisov-do-momenta-e-tochna-i-pravilna.html", "text": "Позицията на премиера Бойко Борисов до момента е много точна и правилна. Призовавам ГЕРБ да не правят грешни ходове, да не изказват мнения, които могат да повлияят зле на дипломатическите ни отношения, с която и да е държава. Това каза пред журналисти в Народното събрание председателят на ПГ на „Обединени патриоти“ Волен Сидеров за позицията на България по случая „Скрипал“, предаде репортер на Агенция „Фокус“. Според него хората от екипа на премиера трябва да се въздържат от изказвания по темата, която е много деликатна. „България трябва да има балансирана политика. Да не се правят резки ходове, да не се експулсират дипломати и да престанат приказките за солидарност, все едно става дума за природен катаклизъм“, изтъкна Волен Сидеров. „Надявам се силно и смятам, че Бойко Борисов няма да направи такъв грешен ход да експулсира дипломати. България има правото си на суверенно мнение - ние не сме подчинена държава“, каза още той.\r\nБиляна ИВАНОВА", "date": "2018.03.29", "title": "Волен Сидеров, „Обединени патриоти“: Призовавам ГЕРБ да не прави грешни ходове по случая „Скрипал“, позицията на Бойко Борисов до момента е точна и правилна"}
{"url": "http://www.focus-news.net/news/2018/03/29/2505487/roditelite-na-zaginali-v-zadgranichna-misiya-voennosluzheshti-shte-poluchavat-nasledstvena-pensiya-reshi-parlamentat-na-parvo-chetene.html", "text": "Народните представители приеха на първо четене промени в Кодекса за социално осигуряване, предаде репортер на Агенция „Фокус“. „За“ промените, внесени от ГЕРБ и БСП, гласуваха 135 народни представители, а 8 се въздържаха. Те решиха родителите на загинали в задгранична мисия военнослужещи да получават наследствена пенсия. Сега Кодексът предвижда такава пенсия да получават само родителите на загинали по време на наборна служба. 23-ма военнослужещи са загинали по време на изпълнение на мисия, 13 в Ирак, а 10 в Камбоджа. Размерът на средствата, необходими за изпълнението на тази законодателна инициатива е 55 859 лв. годишно. Министерствата на отбраната и труда и социалната политика подкрепят промените.\r\nБиляна ИВАНОВА", "date": "2018.03.29", "title": "Родителите на загинали в задгранична мисия военнослужещи ще получават наследствена пенсия, реши парламентът на първо четене"}
{"url": "http://www.focus-news.net/news/2018/03/29/2505488/sliven-zemedelski-proizvoditeli-ot-grada-shte-blokirat-s-tehnika-mestnite-benzinostantsii-na-3-april.html", "text": "Демонстративно зареждане на селскостопанска техника с гориво ще направят на 3 април земеделци от Сливен, ако бъде приет проектозаконът за контрол на горивата. Това съобщи пред Радио „Фокус“ – Сливен Георги Радев, председател на сдружение „Хаджи Димитър“. Така земеделците нагледно ще покажат как новите изисквания ще се отразят върху обстановката по пътищата и какви затруднения ще предизвикат. Демонстрацията е своеобразна форма на протест срещу правилата, които се въвеждат с този закон.\r\nИзискванията за поставяне на нивомери в съдовете за съхранение на горива за селскостопанска техника , според земеделците, са неизпълними. Поставянето на такива уреди, касови апарати и допълнителна техника ще коства около 50 000 лв на всеки стопанин, а изискваната банкова гаранция от 500 000 лв. е непосилна за повечето производители.\r\nКато контрамярка за пресичане контрабандата с горива земеделските производители предлагат горивото за техниката да бъде оцветено или маркирано по друг начин.\r\nПетър Байчев, зърнопроизводител заяви, че земеделците нямат интерес да ползват контрабандно гориво и изтъкна две причини. Едната е , че е рисковано да се зарежда скъпа техника с гориво с неясен произход и качество, а другата – че при покупка на дизел от черния пазара няма как да се възползват от връщането на акциза. „Нямаме интерес да купуваме горива на черната борса и категорично се дистанцираме от всички лица, замесени в контрабанда „, заяви Байчев.\r\nКольо Колев, земеделец, посочи, че законопроекта противоречи и на Закона за движение по пътищата, защото ще накара земеделците да изведат на пътя тежката извънгабаритна селскостопанска техника.\r\nПредседателят на сливенското земеделско сдружение Георги Радев предварително се извини за затрудненията, които ще предизвикат със своите машини. „Надяваме се на разбиране и подкрепа, защото този закон засяга не само 70 000 земеделци, но и голяма част от домакинствата, които използват течно гориво“, заяви Радев.\r\nДали тежката техника ще блокира бензиностанциите, ще стане ясно днес, в зависимост от резултатите от среща, която ще се проведе при премиера Бойко Борисов.\r\nЛюдмила ЙОРГОВА", "date": "2018.03.29", "title": "Сливен: Земеделски производители от града ще блокират с техника местните бензиностанции на 3 април"}
{"url": "http://www.focus-news.net/news/2018/03/29/2505483/varna-apelativniyat-sad-naznachi-povtorna-sadebnomeditsinska-ekspertiza-i-otlozhi-deloto-na-anita-meyzer-za-28-may-2018-g.html", "text": "Поредното заседание по наказателното дело, водено срещу Анита Желева, която обжалва пред Варненския апелативен съд осъдителната присъда на Окръжен съд – Варна, признал вината ѝ за 2 престъпления – затова, че причинила по непредпазливост смъртта на съпруга си Николай и затова, че предложила подкуп на полицейски служител, днес продължи с изслушване на допълнителна Съдебномедицинска експертиза (СМЕ). Това съобщиха от пресцентъра на Апелативен съд - Варна. Вещите лица трябваше да изяснят дали установените травматични увреждания по тялото на починалия мъж могат да бъдат получени по начина, за който свидетелства в предходното съдебно заседание подсъдимата. Припомняме, че Желева се отрече от показанията, дадени на досъдебното производство, както и от тези, които на два пъти е правила пред първата съдебна инстанция. На предходното заседание пред Апелативен съд-Варна, тя представи нова версия за обстоятелствата, свързани със завързването на т.нар. “свински опашки“ около краката и врата на съпруга си Николай. Според нея Николай сам е поставил и затегнал две стяжки около врата си. \r\nВ хода на съдебното заседание и след изявление на вещите лица, работили по допълнителната СМЕ, съдът установи, че при изготвянето на заключението по експертизата, експертите не са се запознали с всички материали, налични по досъдебното производство, в това число и с протоколите за оглед на местопроизшествието. Съдът се съобрази със становището на прокуратурата и на защитата на близките на Николай Димов и допусна повторна комплексна СМЕ с участието на трасолог. Екипът от вещи лица ще трябва да се запознае с всички налични материали, събрани в хода на досъдебното производство(протоколи за оглед, фотоалбуми и др.), включително и с тези, събрани при гледането на делото пред първата съдебна инстанция и при въззивния контрол. С оглед на обстоятелството, че протоколите за оглед, писани на ръка от разследващия полицай са нечетливи, съдът указа на полицейския служител да ги приведе във вид, който да се ползва от вещите лица.\r\nСъставът на Апелативен съд – Варна разпита в днешното съдебно заседание и разследващия полицай Веселин Радев, водил близо 8 часа оперативна беседа с Желева часове след установяване смъртта на съпруга ѝ.\r\nДнес Варненският апелативен съд отново остави без уважение молбата на защитата на Анита Желева за изменение на мярката ѝ за неотклонение. След като се запозна с представена от защитата ѝ епикриза от проведено лечение на подсъдимата в затворническа болница София, съдът назначи изготвянето на СМЕ на Желева. Тя ще трябва да установи дали наличното заболяване ѝ позволява престой в местата за лишаване от свобода.\r\nАпелативният съд във Варна насрочи следващото съдебно заседание по наказателното дело на Анита Желева за 28 май 2018 година от 9,00 часа.\r\nПрипомняме и присъдата, която подсъдимата обжалва пред Варненския апелативен съд. За убийството по непредпазливост Желева получи от първата съдебна инстанция три години и половина затвор, а затова, че е предложила подкуп от 30 000 евро на разследващия полицай съдът ѝ присъди 4 години и половина “лишаване от свобода“. От двете наказания Анита Желева ще търпи по-тежкото. Окръжен съд - Варна наложи на подсъдимата глоба в размер на 8 000 лева, както и обезщетение на майката на Николай в размер на 150 000 лв.", "date": "2018.03.29", "title": "Варна: Апелативният съд назначи повторна Съдебномедицинска експертиза и отложи делото на Анита Мейзер за 28 май 2018 г."}
{"url": "http://www.focus-news.net/news/2018/03/29/2505485/tass-harvatiya-shte-zakupi-ot-izrael-12-iztrebitelya-f-16.html", "text": "Правителството на Хърватия единодушно взе решение да закупи 12 самолета Ф-16 от Израел на сумата от 2,5 милиарда хърватски куни (486 млн. долара) при разсрочено плащане от 10 години, предава ТАСС, позовавайки се на местни медии.\r\n„Решението за закупуването на 12-те израелски самолета Ф-16С/Д „Барак“ ще осигури способността на въоръжените сили на Хърватия и военната авиация за най-малко 25 години“, заяви министър-председателя на републиката Андрей Пленкович. Според него стойността на техниката няма да бъде повече от 50 милиона долара годишно в течение на следващите 10 години. \r\nПо-рано Загреб вече се опитва да засили ВВС, избирайки за това сътрудничество  с Украйна. През 2014 г. държавната компания „Укрспецекспорт“ ремонтира седем хърватски МиГ-21, а също така продаде на републиката пет такива машини.  Виктор Турмаков", "date": "2018.03.29", "title": "ТАСС: Хърватия ще закупи от Израел 12 изтребителя Ф-16"}
{"url": "http://www.focus-news.net/news/2018/03/29/2505476/standard-makedoniya-aleksandar-vuchich-vladimir-putin-mi-zayavi-che-za-rusiya-sarbiya-e-nay-vazhnata-strana-v-evropa.html", "text": "Сръбският президент Александър Вучич заяви, че неговият руски колега Владимир Путин му е казал, че за Русия Сърбия е най-важната страна на Балканите и Европа, предава македонската медия  „Стандард“.\r\nПутин ми каза, че Москва ще предприеме определени действия в ООН, ОССЕ и други международни институции поради събитията в Косовска Митровица“, обясни Вучич и уточни, че това е заявено по време на телефонен разговор между двете страни.\r\nПо време на разговора Вучич е поискал мнението и съветите на Владимир Путин за това как да се спре насилието и агресията от страна на Прищина.\r\n\"На всички е ясно, че едностранното прокламиране на независимостта на Косово има голяма подкрепа от много западни страни\", пише в официално изявление официалният говорител на сръбския кабинет. Виктор Турмаков", "date": "2018.03.29", "title": "„Стандард“ (Македония): Александър Вучич: „Владимир Путин ми заяви, че за Русия Сърбия е най-важната страна в Европа“"}
{"url": "http://www.focus-news.net/news/2018/03/29/2505493/plovdiv-tri-leki-avtomobila-na-ul-grigor-parlichev-sa-bili-razbiti-v-noshtta-sreshtu-28-mart.html", "text": "Три леки автомобила, паркирани на една и съща улица са били разбити в нощта срещу 28 март в Пловдив. Това съобщиха от ОДМВР-Пловдив. Автомобилите са били паркирани пред различни адреси на ул. „Григор Пърличев“. По сигналите работят служители на Първо-РУ. Според първоначалната информация, обекти на посегателствата станали „Тойота“, „Мерцедес“ и „КИА“. При огледите е установено, че от последните две коли са задигнати лазерна ролетка, мултифункционален инструмент и лични и фирмени документи. Работата по случая продължава.", "date": "2018.03.29", "title": "Пловдив: Три леки автомобила на ул. „Григор Пърличев“ са били разбити в нощта срещу 28 март"}
{"url": "http://www.focus-news.net/news/2018/03/29/2505495/plovdiv-narusheno-e-vodopodavaneto-v-nyakolko-naseleni-mesta-ot-oblastta-zaradi-avarii.html", "text": "Жителите на три села на територията на Пловдивска област са без вода заради аварии по водопроводната мрежа. Това съобщиха за Радио „Фокус“ – Пловдив от Отдел „Връзки с обществеността“ на водоснабдителното дружество, обслужващо областта. Без вода в рамките на деня са жителите на селата Слатина и Ситово. Частично нарушено е и водоподаването в село Марково, като засегнати са живущите в източната част на вилната зона. Поради профилактика на водоема в село Орешец е нарушено водоподаването към абонатите в населеното място.\r\nЕкипите на водоснабдителното дружество работят и по отстраняването на аварии на територията на град Пловдив. Без вода са живущите в района на улиците „Булаир“, „Братя Търневи“ и „Пламък“. Нормалното водоподаване в района на трите улици ще бъде възстановено в следобедните часове. Нарушено е водоподаването и към домакинствата в района на улиците „Вельо Войвода“, „Садовска“, „Никола Вапцаров“ и „Цар Иван Асен II“ в град Асеновград. Причините са строителсно-ремонтни дейности и възникнала авария от външна фирма-изпълнител.\r\nТони МИХАЙЛОВ", "date": "2018.03.29", "title": "Пловдив: Нарушено е водоподаването в няколко населени места от областта заради аварии"}
{"url": "http://www.focus-news.net/news/2018/03/29/2505491/blagoevgrad-bez-problemi-se-osashtestvyava-preminavaneto-prez-granichnite-punktove-kulata-i-ilinden.html", "text": "Без проблеми се осъществява преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от „Гранична полиция“. Нормално натоварено е и движението през останалите пунктове на българо-гръцката граница.\r\nЛивия НИНОВА", "date": "2018.03.29", "title": "Благоевград: Без проблеми се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/03/29/2505489/ria-novosti-avstriya-zayavi-che-e-gotova-da-bade-posrednik-v-spora-mezhdu-rusiya-i-zapada.html", "text": "Външният министър на Австрия Карин Кнайсел заяви, че страната ѝ е готова да бъде посредник при разрешаването на напрегнатата ситуация, възникнала между Русия и Запада на фона на „Случая Скрипал“, предава РИА Новости.\r\nКнайсел подчерта, че се изключва изгонването на руски дипломати от Австрия. Министърът посочи, че във Виена се базира ОССЕ и всеки четвъртък страните членки се срещат за обсъждане на актуалните въпроси, в т.ч. и проблемите между Изтока и Запада. Според нея, ако се намали броят на дипломатите, този „важен диалог ще стане невъзможен“.\r\n„Заявихме, че Австрия няма намерение да гони руски дипломати, защото в критичен момент е необходимо запазването на каналите на диалог“, заяви Кнайсел.\r\nВъншният министър отбеляза, че Австрия като неутрална страна поддържа диалог с всички. Тя съобщи, че канцлерът Себастиан Курц на 13 юни ще замине за Лондон, за да се срещне с британския министър-председател Тереза Мей. „Това е възможност да се поддържат канали на диалог на високо равнище“, допълни тя.  Виктор Турмаков", "date": "2018.03.29", "title": "РИА Новости: Австрия заяви, че е готова да бъде посредник в спора между Русия и Запада"}
{"url": "http://www.focus-news.net/news/2018/03/29/2505494/burgas-malki-lazarki-ot-detska-gradina-zlatnoto-klyuche-posetiha-obshtinata.html", "text": "С кошнички в ръце и накичени с разноцветни венчета и китки, малки лазарки посетиха Община Бургас. Посрещна ги зам.-кметът по здравеопазване, социални дейности и спорт д-р Лорис Мануелян. Това съобщиха от Община Бургас. Малките лазарки от Детска градина „Златното ключе“ наричаха за здраве и берекет. Те изпяха няколко традиционни песни за празника и с много усмивки и настроение извиха няколко хора.\r\nСпециален поздрав отправиха и момченца от същата група на детската градина. Домакинът д-р Мануелян, както повелява традицията, ги дари с лакомства, пожела им здраве, успехи и много весели игри.", "date": "2018.03.29", "title": "Бургас: Малки лазарки от Детска градина „Златното ключе“ посетиха Общината"}
{"url": "http://www.focus-news.net/news/2018/03/29/2505481/mrt-makedoniya-na-30-mart-vanshnite-ministri-na-makedoniya-i-na-gartsiya-shte-se-sreshtnat-s-pratenika-na-oon-za-imeto.html", "text": "Външните министри на Македония и на Гърция Никола Димитров и Никос Кодзиас ще представят проектодоговорите на двете страни за името пред пратеника на ООН по въпроса Матю Нимиц, който трябва да предложи собствен документ, предава македонската медия  „МРТ“.\r\nДимитров и Коѕијас трябва да представят проектодоговорите на двете страни, а след това в рамките на резолюциите 817 и 845 на Организацията на обединените нации, посредникът трябва да предложи собствен документ за преодоляване на разликата.\r\nПри посещението си в Македония, гръцкият външен Кодзиас поиска промени в конституцията, докато министър Димитров заяви, че е трудно на македонския народ да се обясни смесено име, което не може да се преведе на английски език. Виктор Турмаков", "date": "2018.03.29", "title": "„МРТ“ (Македония): На 30 март външните министри на Македония и на Гърция ще се срещнат с пратеника на ООН за името"}
{"url": "http://www.focus-news.net/news/2018/03/29/2505498/dots-yordan-velichkov-sps-zashtita-na-teritoriyata-nad-balgariya-sa-izvarsheni-23-000-poleta-i-sa-hvarleni-nad-55-000-bombi-na-30-mart-1944-g.html", "text": "На територията над България са извършени 23 000 полета и са хвърлени над 55 000 бомби. Това каза почетният председател на СПС „Защита“ доц. Йордан Величков по време на пресконференция, свързана с отбелязването на паметта на жертвите, загинали от англо-американските бомбардировки над София, предаде репортер на Агенция „Фокус“. „Символична война няма. Парадоксално е, че това е третата война, която губим. Няма държава в Европа, която да групи три последователни войни за три десетилетия. Това е заради посредствения ръководен състав. Парадоксално, когато обявяваме война на Англия и САЩ има един куриоз. Големите държавници знаят кога да започнат войната и знаят изхода от нея“, коментира доц. Величков. По думите му българските държавници не са го знаели и затова се е стигнало до това парадоксално положение. \r\nЛюба АЛЕКСИЕВА", "date": "2018.03.29", "title": "Доц. Йордан Величков, СПС „Защита“: На територията над България са извършени 23 000 полета и са хвърлени над 55 000 бомби на 30 март 1944 г."}
{"url": "http://www.focus-news.net/news/2018/03/29/2505503/prof-bozhidar-dimitrov-osnovna-myarka-za-spravyane-s-demografskata-kriza-e-da-se-dade-grazhdanstvo-na-balgarskata-diaspora.html", "text": "Основна мярка за справяне с демографската криза е да се даде гражданство на българската диаспора. Това каза за Агенция „Фокус“ историкът проф. Божидар Димитров. „Демографският въпрос е най-сериозният, който стои в България, но той не е лесно решим“, заяви той. \r\nПроф. Димитров обясни, че ножицата между смъртността и раждаемостта е много голяма при всички високо цивилизовани страни, включително и такива като Германия, Италия и Япония, които имат прекрасна социална политика. По думите това обезсилва предварително всякакви доводи, че ако младите родители имат високи доходи, те ще раждат повече деца. „Мотивацията за деца в миналото, когато те бяха по 7-8 в семейство, до 10-12 при нас, се определяше от необходимостта от работна ръка за 90-процентовото земеделско население на страната. Днес деца се правят за възпроизводство на едно семейство, да си видиш, както бабите казват умилително, буквичката. Затова хората не раждат повече от едно-две деца, мислейки и за това какви качества ще имат тези деца, когато пораснат. За това е необходимо скъпо образование, добри жилищни условия и т.н.“, коментира проф. Димитров.\r\nТой отбеляза, че всички опити на Германия, Италия и Япония да решат този въпрос чрез социална политика са претърпели неуспех. „Затова се ориентираха към единствения метод, който е валиден и бях предвидил още през 2010 г., когато бях министър, но за съжаление Народното събрание не прие - да се дава гражданство (по възможност) на групи население от същата етническа група“, обяви той.\r\n„Много страни имат същите проблеми като нас –  Унгария и Румъния възприеха точно този подход и днес дават гражданство на около 500 000 души от своята диаспора. Германия също дава гражданство на своята диаспора, която е милионна в Поволожието, Русия, Казахстан, в Трансилвания, Бесарабия и т.н. Затова е удивително, че ние не посягаме към този демографски лост, който позволява само за една година да забравим за демографския въпрос, а България да започне да маркира увеличение на населението си с 300-400  хил. души годишно“, заяви проф. Димитров.\r\n„Румъния и Унгария възприеха моя проект и дават гражданство на около 500-600 хил. души годишно, докато ние сме дали миналата година гражданство само на 3 380 души, което 10 пъти по-малко, отколкото по мое време и 4 пъти по-малко, отколкото от предходната година“, каза още той.\r\nПроф. Димитров изрази и своето несъгласие с данните от предоставения вчера пред правителството доклад от Института по демографска политика към БАН, който прогнозира, че българското население ще намалее с около 20% до 2040 г. По думите му докладът е взел под внимание само един показател, който определя демографското развитие на всяка нация – ножицата между смъртност и раждаемост.", "date": "2018.03.29", "title": "Проф. Божидар Димитров: Основна мярка за справяне с демографската криза е да се даде гражданство на българската диаспора"}
{"url": "http://www.focus-news.net/news/2018/03/29/2505497/veliko-tarnovo-do-1530-lv-shte-poluchat-23-semeystva-ot-obshtinata-po-programata-invitro.html", "text": "23 семейства от община Велико Търново ще получат безвъзмездна финансова помощ по Програмата за асистирана репродукция през настоящата година. Решението бе гласувано единодушно от местните парламентаристи по време на 39-то заседание на Общински съвет – Велико Търново, предаде репортер на Радио „Фокус“ – Велико Търново. Средствата се осигуряват за изследвания и процедури, свързани с лечение на безплодие на семейства и лица, живеещи на семейни начала с репродуктивни проблеми в региона. Списъкът с одобрените кандидати, включва  общо 23 лица и семейства, които ще получат до 1530 лв., както е определено по общинската наредба. Осемнадесет от тях са с постоянен адрес град Велико Търново, три семейства живеят в град Дебелец и две – в село Самоводене.„Фокус“ припомня, че сумата, осигурена за настоящата година, е 70 000 лева, в които са включени остатъци от предходни години.\r\nПрограмата „Ин витро“ е създадена през 2011 година, като заделените тогава средства тогава са 30 000 лева. По инициатива на кмета Даниел Панов и екипа му бюджетът за фонд „Ин витро” бе увеличен и от 2012 година насам годишната сума е минимум 70 000 лева.\r\n50 са новородените бебета, чиито родители са били част от програмата от началото й до днес. Сред пеленачетата има и десет двойки близнаци.\r\nЛуиза ТРАНЧЕВА", "date": "2018.03.29", "title": "Велико Търново: До 1530 лв. ще получат 23 семейства от общината по Програмата „Инвитро“"}
{"url": "http://www.focus-news.net/news/2018/03/29/2505501/ekathimerini-dokato-pregovorite-za-imeto-s-makedoniya-se-podnovyavat-v-gartsiya-se-nablyudava-razdelenie.html", "text": "Външният министър на Гърция Никос Кодзиас и неговия македонски колега Никола Димитров се готвят за среща във Виена със специалния пратеник на ООН по въпроса за името Матю Нимиц, но, междувременно, в Гърция се наблюдава политическо разделение, пише  Ekathimerini.\r\nПо време на реч в Солун министър-председателят на Гърция Алексис Ципрас заяви, че правителството му подготвя „трайно решение“ за спора с името. \r\nНеговите коментари следват изявлението на управителя на гръцката провинция Централна Македония Апостолос Цицикостас, според който решението „ще устои“, ако не включва думата „Македония“, което отразява позициите на младшия партньор в гръцката правителствена коалиция – партия „Независими гърци“ и на нейния председателя Панос Каменос.\r\n„Централна Македония и Солун в частност искат да са източник на Ръст и ще могат да се облагодетелстват от решаването на спора със северните ни съседи“, заяви Ципрас.  „Това не значи, че правителството ще се задоволи с всяко решение“, допълни той. \r\n„Ние преговаряме с чувство на национална отговорност с цел да постигнем решение, което ще запази нашите история и наследство и същевременно ще разсее всеки иредентизъм от друга страна“, допълни той. Виктор Турмаков", "date": "2018.03.29", "title": "Ekathimerini: Докато преговорите за името с Македония се подновяват, в Гърция се наблюдава разделение"}
{"url": "http://www.focus-news.net/news/2018/03/29/2505500/georgi-tarnovaliyski-bsp-izleze-informatsiya-che-deputatat-boris-karchev-ot-gerb-e-prehvarlil-svoite-firmi-na-maloimotno-litse.html", "text": "Излезе информация, че депутатът Борис Кърчев от ГЕРБ е прехвърлил своите фирми на малоимотно лице. Това каза секретарят на ПГ на „БСП за България“ Георги Търновалийски пред журналисти в Народното събрание във връзка с обявеното от ГЕРБ, че ще внасят сигнал срещу кмета на Сопот Деян Дойнов, предаде репортер на Агенция „Фокус“. „Колегата Борис Кърчев е продал своите фирми на едно малоимотно лице от старозагорско село - Динко Динев и с това е решил своите проблеми“, поясни Търновалийски. По думите му това е сериозният проблем, който има в държавата, а не кметът на Сопот. Търновалийски обърна внимание, че проблемът на държавата са огромните суми ДДС, които не са събрани. \r\n„За да скрият своето участие в това, управляващите манипулират“, допълни Търновалийски. \r\nДеница КИТАНОВА", "date": "2018.03.29", "title": "Георги Търновалийски, БСП: Излезе информация, че депутатът Борис Кърчев от ГЕРБ е прехвърлил своите фирми на малоимотно лице"}
{"url": "http://www.focus-news.net/news/2018/03/29/2505504/prokuror-ivan-geshev-ako-si-mislite-che-shte-ima-sporazumeniya-po-delata-za-koruptsiya-po-visokite-etazhi-mnogo-se-lazhete-tam-borbata-shte-e-do-posledno.html", "text": "Ако си мислите, че ще има споразумения по делата за корупция по високите етажи – много се лъжете, там борбата ще е до последно. Това каза административният ръководител на Специализираната прокуратура прокурор Иван Гешев на брифинг за дейността на СП през 2017 г., предаде репортер на Агенция „Фокус“. В отговор на въпрос, свързан с критиките, че много от делата на Специализираната прокуратура завършват със споразумения, прокурор Гешев коментира: „Едно споразумение, за да е потвърдено от съд, означава, че не противоречи на закона и на морала. Споразумението дава бързина на процеса и за мен е един добър институт, който не е тайна, че се ползва в много държави“. „Това споразумение за някои „юристи“ представлява някаква мръсна дума. Споразумение за мен е синоним на влязла в сила присъда, която не подлежи на обжалване на горните инстанции“, допълни той. Във връзка с това, че над 50% от осъдените за миналата година 270 души са сключили споразумение със съда, прокурор Гешев заяви: „Не се притесняваме от това – това означава, че тези хора се признават за виновни“. „Криминална престъпност в голяма част е осчетоводила ареста и затвора като част от бизнеса. На него му е ясно, че той трябва да сключи споразумение, и колкото по-скоро, толкова по-на сметка, за да излиза и продължа да си работи. Това е техен бизнес. Масово тези хора гледат на това като на нещо нормално, след като няма на къде. За тези дела е така. Ако си мислите, че ще има споразумения за делата за корупцията по високите етажи – много се лъжете. Там борбата ще е до последно“, подчерта прокурор Гешев. „Да, аз като ръководител не съм доволен от размерите на част от наказанията, това е част от моята работа тези споразумения да са доста по-сериозни и по-нагоре. Индикации за положителното в тази прокуратура в последната година и половина, е че се правят опити за споразумения за 4-5 години ефективна присъда“, отбеляза още той. \r\nВесела АЛЕКСАНДРОВА", "date": "2018.03.29", "title": "Прокурор Иван Гешев: Ако си мислите, че ще има споразумения по делата за корупция по високите етажи – много се лъжете, там борбата ще е до последно"}
{"url": "http://www.focus-news.net/news/2018/03/29/2505507/sofiya-veloshestvieto-shte-tragne-ot-pametnika-na-tsar-osvoboditel-na-pl-narodno-sabranie-na-31-mart.html", "text": "Променя се мястото на старта на Велошествието в София на 31 март. Това съобщиха от пресцентъра на Столичен общински съвет. На 31 март от 10.00 часа пред паметника на Цар Освободител на пл. \"Народно събрание\" започва записването за колоездачните обиколки в града. Участие в проявата ще вземат спортните легенди Йордан Йовчев и Евгения Раданова, звездата сред световния елит при младите алпийци Алберт Попов и много други.\r\nКолоната тръгва точно в 11.30 часа по маршрут до Южния парк, където предстоят концерти, игри с награди и настроение за всички. \r\nСофия – Европейска столица на спорта, Центърът за градска мобилност и Столична община канят гражданите да се включат във Велошествието и Велокарнавала в града.", "date": "2018.03.29", "title": "София: Велошествието ще тръгне от паметника на Цар Освободител на пл. \"Народно събрание\" на 31 март"}
{"url": "http://www.focus-news.net/news/2018/03/29/2505506/georgi-tarnovaliyski-bsp-opitite-na-gerb-da-izkarat-upravlenieto-na-obshtina-sopot-nekadarno-ne-sa-podkrepeni-nito-s-ikonomicheski-nito-s-politicheski-fakti.html", "text": "Опитите на ГЕРБ да изкарат управлението на Община Сопот като некадърно не са подкрепени нито с икономически, нито с политически факти. Това каза секретарят на ПГ на „БСП за България“ Георги Търновалийски пред журналисти в Народното събрание във връзка с намерението на ГЕРБ да внесат сигнал в прокуратурата срещу кмета на Сопот Деян Дойнов, предаде репортер на Агенция „Фокус“. Търновалийски определи намерението на ГЕРБ като опит да се скрият сериозните проблеми и управлението на Община Сопот да се представи като некадърно. Според него ГЕРБ се опитват да направят обвинение по снимка. По думите му един Инициативен комитет е дал информация на един бивш депутат от ГЕРБ, който много умело се използва, за да се манипулира общественото мнение. „Община Сопот беше в много тежко финансово състояние с блокирани активи, банкови сметки“, поясни депутатът и допълни, че дори кметският стол е бил описан от съдия изпълнител. „Състоянието е значително по-добро благодарение на управлението, което има. Това е видно от отговора на министъра на финансите, който той даде миналата седмица за състоянието на Община Сопот“, заяви Търновалийски. \r\nДеница КИТАНОВА", "date": "2018.03.29", "title": "Георги Търновалийски, БСП: Опитите на ГЕРБ да изкарат управлението на Община Сопот некадърно не са подкрепени нито с икономически, нито с политически факти"}
{"url": "http://www.focus-news.net/news/2018/03/29/2505509/vidin-domashni-zhivotni-i-selskostopanski-mashini-sa-izgoreli-pri-pozhar-v-selo-belo-pole.html", "text": "Домашни животни и селскостопански машини са изгорели при пожар в село Бело поле. Това съобщиха от ОДМВР - Видин. Сигналът за пожар в стопанска сграда на частен имот в село Бело поле е подаден на 28 март в 06.40 часа. Огънят унищожил 120 кв. м покривна конструкция, дребен рогат добитък, домашни птици, зайци, апарати за доене и фуражомелка. Причината е късо съединение. Екипи с два автомобила на РСПБЗН - Белоградчик потушили пожара.", "date": "2018.03.29", "title": "Видин: Домашни животни и селскостопански машини са изгорели при пожар в село Бело поле"}
{"url": "http://www.focus-news.net/news/2018/03/29/2505508/blagoevgrad-obshtinskite-savenitsi-shte-dadat-svoya-vot-za-izbor-na-obshtestven-posrednik-za-teritoriyata-na-obshtinata.html", "text": "Три тайни гласувания ще се проведат в началото на петъчната сесия на местния парламент. Общинските съвеници ще дадат своя вот за избор на обществен посредник за територията на Община Благоевград. Това каза на пресконференция председателят на Общински съвет-Благоевград Радослав Тасков, предаде репортер на Радио „Фокус“-Пирин. Единствената постъпила кандидатура е на доцент д-р Валентин Пенчев Василев. Комисията по номинация и провеждане на процедура по избор на обществен посредник разгледа подробно набора от документи и след проведено събеседване с кандидата прие, че отговарят на изискванията посочени в официалното обявление от 19 февруари 2018 г. „Ще бъдат гласувани и две предложения за удостояване със званието „Почетен гражданин”. Първата номинация е на проф. д-р Крум Кацаров за принос в развитието на съвременната гастроентерология в България. Втората – на Константин Стефанов Цеков, един от основателите на групата ФСБ, за принос в развитието на българското изкуство и култура и популяризирането на Благоевград“, каза Тасков. \r\nНа петъчното заседание ще бъдат одобрени за финансиране процедури „Инвитро” със средства от бюджета на Община Благоевград за 15 бездетни двойки. Ще бъде гласувано и предложение за отпускане на еднократна финансова помощ на жители на Община Благоевград, съгласно приетите от Общински съвет Благоевград критерии и целеви групи. „Общинските съветници ще разгледат предложения относно приемане на План за противодействие на тероризма на територията на община Благоевград, както и одобрение на междинна оценка на изпълнението на Общинския план за развитие 2014-2020 г. Ще бъде гласувано и предложение за провеждане на публичен търг за отдаване под наем на имоти за поставяне на преместваеми обекти“, каза Тасков. Като последна точка в дневния ред на предстоящата редовна сесия е включена молба за изказване от инициативен комитет на родители живущи в кв. „Ален мак”, гр. Благоевград, във връзка с определените критерии за приема на първокласници в предстоящата 2018-2019 учебна година.\r\nЛора КАЛЧЕВА", "date": "2018.03.29", "title": "Благоевград: Общинските съвеници ще дадат своя вот за избор на обществен посредник за територията на Общината"}
{"url": "http://www.focus-news.net/news/2018/03/29/2505512/kyustendil-vazmozhnostite-za-priroden-turizam-byaha-predstaveni-na-forum-v-grada.html", "text": "Осоговска планина е изключително подходяща за природен туризъм. Това каза пред Радио „Фокус” – Кюстендил Таня Георгиева, координатор на форума за развитие на Осоговския регион чрез туризъм, основаващ се на природните дадености. Форумът се провежда през целия ден в залата на парк-хотел „Кюстендил”. На форума се представят анализът и демонстрирането на потенциала на региона за развитие на туристическия продукт, опазвайки природния ресурс. „Имаме резултати от анализа, имаме и резултати от една промоционална идея за развитие на планинското колоездене. Идентифицирахме няколко маршрута, направихме и популяризиране, организирахме и пробни карания от страна на туристи от България и Македония. Планината има потенциал и за трансграничен туризъм”, каза Таня Георгиева. По думите й Осоговска планина има изключително много възможности за развитие на природен туризъм, вече са идентифицирани и голям брой туристически пешеходни маршрути, които вече могат да се ползват от страна на туристите. „Направихме една оценка за даденостите на планината, сравнихме всички видове възможности за туризъм, най-подходящи са условията за пешеходен туризъм, за велотуризъм и други”, каза Таня Георгиева.\r\nВенцеслав ИЛЧЕВ", "date": "2018.03.29", "title": "Кюстендил: Възможностите за природен туризъм бяха представени на форум в града"}
{"url": "http://www.focus-news.net/news/2018/03/29/2505496/mkd-makedoniya-predsedatelyat-na-makedonskiya-parlament-nyama-da-podpishe-zakona-za-ezitsite-na-myastoto-na-prezidenta-na-makedoniya.html", "text": "Председателят на парламента на Македония Талат Джафери  заяви, че няма намерение да подписва указа за Закона за употребата на езиците, а това трябва да се направи от  президента на страната Георге Димитров, предава македонската медия   „МКД“.\r\n„Нямам желание да поставя подпис под името на някой друг“ заяви Джафери пред репортери. Той допълни, че всички възможни решения на сегашната ситуация се анализират, без да се навлиза но не навлезе в подробности. Той информира, че е поискал среща с държавния глава, но не е получил отговор.\r\nДжафери повтори, че няма срок, в който Иванов да подпише закона, но той е задължен да го подпише. Виктор Турмаков", "date": "2018.03.29", "title": "„МКД“ (Македония): Председателят на македонския парламент няма да подпише закона за езиците на мястото на президента на Македония"}
{"url": "http://www.focus-news.net/news/2018/03/29/2505513/meta-makedoniya-v-balgarskata-stolitsa-sa-zabraneni-sgradite-na-visochina-nad-75-metra.html", "text": "Българският парламент прие окончателните промени в Закона за строителството и градоустройственото планиране на София, който ограничава височината на новите сгради в София на 75 метра, а в центъра и до  50 метра, предава македонската медия   „Мета“.\r\nЗаконът е  иницииран от кмета на София Йорданка Фандкова и според него в центъра на столицата на България максималната височина на сградите ще бъде 50 метра, с изключение на новия бизнес център. На територията между от Околовръстния път, южната строителна граница на София и булевард \"Цар Борис Трети\" до 15 метра, а в останалата част на територията на София на 75 метра.\r\nДепутатите също така гласуваха минимум 50% от площта на детските градина да бъде зелена площ, в училищата 20%, в университетите 30%. Виктор Турмаков", "date": "2018.03.29", "title": "„Мета“ (Македония): В българската столица са забранени сградите на височина над 75 метра"}
{"url": "http://www.focus-news.net/news/2018/03/29/2505514/plovdiv-apelativniyat-sad-potvardi-prisadata-ot-3-godini-i-6-mesetsa-lishavane-ot-svoboda-na-mazh-prichinil-smartta-na-peshehodets-pri-katastrofa.html", "text": "Апелативен съд – Пловдив потвърди ефективното наказание на Иван Я., определено с присъда на Окръжен съд – Пазарджик, от 3 години и 6 месеца лишаване от свобода и увеличи размера на наложеното му наказание лишаване от право да управлява МПС от 3 години на 4 години за причинената катастрофа на 18 декември 2015 г. в град Пазарджик. Това съобщиха от пресцентъра на Апелативен съд – Пловдив.\r\nПри разглеждане на делото въззивната инстанция не установи съществени процесуални нарушения при водене на разследването и в работата на първоинстанционния съд. Апелативният съд прецени като частично основателни  протеста на Окръжна прокуратура - Пазарджик и жалбата на единия частен обвинител за увеличаване на размера на наказанието „лишаване от правоуправление“ с оглед на многобройните предишни наказания по административен ред на подсъдимия Иван Я. за системно нарушаване на правилата за движение. Апелативният съд реши, че не следва да се увеличава наложеното наказание „лишаване от свобода“ на подсъдимия, заради установения съществен принос на пострадалия към произшествието по повод на предприетото неправилно пресичане на платното за движение.\r\nПрез април 2017 г. Иван Я. бе признат за виновен в това, че на 18 декември 2015 г. около 18.50 часа в гр. Пазарджик, при управление на автомобил марка „Хамър“ модел Х-3, движейки се с превишена скорост в рамките на населено място, в нарушение на чл. 21 ал.1 от ЗДвП, причинил по непредпазливост смъртта на пешеходец с инициали Н. Л., поради което е осъден на 3 г. и 6 месеца лишаване от свобода при първоначален общ режим, като е признат за невинен и оправдан по първоначалното обвинение в това да е извършил деянието в нарушение на чл. 20 ал.2 и чл. 116 от ЗДвП.\r\nРешението не е окончателно и подлежи на протест и обжалване пред Върховния касационен съд.", "date": "2018.03.29", "title": "Пловдив: Апелативният съд потвърди присъдата от 3 години и 6 месеца лишаване от свобода на мъж, причинил смъртта на пешеходец при катастрофа"}
{"url": "http://www.focus-news.net/news/2018/03/29/2505515/rositsa-zlatanova-savet-na-evropeyskata-nauchna-i-kulturna-obshtnost-dupnitsa-zasluzhava-nagradata-zlaten-pechat-zaradi-drevnata-istoriya-i-kultura.html", "text": "Дупница заслужава наградата „Златен печат” заради древната история и култура. Това каза пред Радио „Фокус” – Кюстендил Росица Златанова, председател на Съвета на Европейската научна и културна общност. По думите ѝ на специална церемония в града две са образователните институции, училищата, които ще бъдат наградени и получават обществено признание за своето ниво на обучение. Това е гимназията „Христо Ботев” и училището „Паисий Хилендарски”. „Освен тези две училища, „Златна монета” за култура ще получи и господин Войн Войнов. Той е известен не само в града, но и в страната, тъй като прави и фолклорни фестивали, например „Мир на Балканите”,  и е човек, който наистина има изключителен принос в областта на културата. И накрая ще връчим „Златен печат” за уникално европейско селище на град Дупница”, каза Росица Златева. Според нея такъв златен печат, когато България е приета в Европейския съюз за пълноправен член, са получили много градове от България. Не само големите като София, Варна, Бургас, но и градове като Казанлък, Кюстендил и Созопол, а Дупница има наистина древна история и култура и заслужава този печат. „С този печат и Дупница ще може да подпечатва оттук нататък допълнително, освен своя юридически печат, своите по – интересни и важни документ”, каза Росица Златанова.\r\nВенцеслав ИЛЧЕВ", "date": "2018.03.29", "title": "Росица Златанова, Съвет на Европейската научна и културна общност: Дупница заслужава наградата „Златен печат” заради древната история и култура"}
{"url": "http://www.focus-news.net/news/2018/03/29/2505511/reuters-sergey-skripal-e-bil-otroven-na-praga-na-doma-si-v-angliya.html", "text": "Според британската полиция бившият служител на руското ГРУ Сергей Скрипал и дъщеря му са били отровени от бойно отровно вещество, оставено пред прага на къщата им в Англия, предава  Reuters.\r\n„Вярваме, че Скрипал са влезли в контакт с нервопаралитичния агент пред входната си врата“, съобщи Дийн Хейдън, координатор в британската полиция по борбата срещу тероризма.\r\n„Специалистите са идентифицирали най-високата концентрация ва веществото пред входната врата на адреса“, пише в официално заявление на „Скотланд ярд“.\r\nСкрипал и дъщеря му Юлия са в критично състояние, след като бяха открити в безсъзнание на пейка в парк в английския град Солсбъри на 4 март. Британското правителство обвинява Русия, че е извършила нападението. Кремъл отрича обвиненията.  Виктор Турмаков", "date": "2018.03.29", "title": "Reuters: Сергей Скрипал е бил отровен на прага на дома си в Англия"}
{"url": "http://www.focus-news.net/news/2018/03/29/2505505/petar-nakov-instruktor-po-konen-sport-kogato-konete-sa-tabun-te-se-zashtitavat-sami-ot-hishtnitsi-i-sa-sposobni-da-si-nameryat-s-kakvo-da-se-nahranyat.html", "text": "Много неща по казуса с конете в Осоговска планина не са известни, затова е трудно да се направи точен коментар или анализ на ситуацията. Това каза в интервю за Радио „Фокус“ – Пирин Петър Наков, професионален инструктор по конен спорт в конна база в разложкото село Бачево. Според него към момента се представя само една част от ситуацията. „Например не е ясно на каква възраст са били конете, които са починали, имали ли са някакви здравословни проблеми и така нататък. Лично аз съм имал случаи, в които при отглеждането на стар кон, той не е можел да се храни, поради напредналата си възраст и липсата на зъби. Такива коне изглеждат в лошо състояние, но когато им е дошъл момента, то не може да се направи нищо, за да бъде спасен. Все пак смъртта е част от живота“, каза още Наков. По думите му важно е да се отбележи, че самата порода коне, за която става въпрос може да оцелее при каквито и да е било условия. „Когато конете са табун, те се защитават сами от хищници, а също така са способни да си намерят с какво да се нахранят. Моето мнение е, че конете в Осоговска планина могат да оцелеят в условията, в които са били намерени, стига да не са ограничени от огради. Самите коне мога да си намерят места, на които да се скрият на завет, а също така да се изхранят сами. Моето мнение е, че в Осоговската планина условията не са чак толкова тежки, защото тя е сравнително ниска“, добави Наков. Той допълни, че е работил с коне в Рила планина, където условията са много по-тежки, но конете оцеляват.\r\nЛивия НИНОВА", "date": "2018.03.29", "title": "Петър Наков, инструктор по конен спорт: Когато конете са табун, те се защитават сами от хищници и са способни да си намерят с какво да се нахранят"}
{"url": "http://www.focus-news.net/news/2018/03/29/2505516/pregled-na-mezhdunarodnite-novini-do-13-chasa-agentsiya-fokus.html", "text": "Мъж се е опитал да вреже автомобила си в група войници, които са тренирали край казармите си в югоизточна Франция. Няма пострадали.\r\nВ момента шофьорът е издирван. Той е обиждал словесно друга група войници след неуспешната атака в град Варш Алие е Рисе край Гренобъл, преди да изчезне в неизвестна посока.\r\n*** Според британската полиция бившият служител на руското ГРУ Сергей Скрипал и дъщеря му са били отровени от бойно отровно вещество, оставено пред прага на къщата им в Англия.\r\n„Вярваме, че Скрипал са влезли в контакт с нервопаралитичния агент пред входната си врата“, съобщи Дийн Хейдън, координатор в британската полиция по борбата срещу тероризма.\r\n„Специалистите са идентифицирали най-високата концентрация ва веществото пред входната врата на адреса“, пише в официално заявление на „Скотланд ярд“.\r\nСкрипал и дъщеря му Юлия са в критично състояние, след като бяха открити в безсъзнание на пейка в парк в английския град Солсбъри на 4 март. Британското правителство обвинява Русия, че е извършила нападението. Кремъл отрича обвиненията. \r\n*** Съдът в Белгия съобщи, че ще изнесе на 23  присъдата срещу извършителя на терористичните нападения от ноември 2015 г. Салах Абдеслам по делото за престрелката в Брюксел, довела до неговото залавяне.\r\nСъдът обяви това, след като изслуша жертвите на терористичното нападение, поискали да бъдат представяни в случая срещу Абдеслам. \r\n*** Външният министър на Австрия Карин Кнайсел заяви, че страната ѝ е готова да бъде посредник при разрешаването на напрегнатата ситуация, възникнала между Русия и Запада на фона на „Случая Скрипал“.\r\nКнайсел подчерта, че се изключва изгонването на руски дипломати от Австрия. Министърът посочи, че във Виена се базира ОССЕ и всеки четвъртък страните членки се срещат за обсъждане на актуалните въпроси, в т.ч. и проблемите между Изтока и Запада. Според нея, ако се намали броят на дипломатите, този „важен диалог ще стане невъзможен“.\r\n„Заявихме, че Австрия няма намерение да гони руски дипломати, защото в критичен момент е необходимо запазването на каналите на диалог“, заяви Кнайсел.\r\nВъншният министър отбеляза, че Австрия като неутрална страна поддържа диалог с всички. Тя съобщи, че канцлерът Себастиан Курц на 13 юни ще замине за Лондон, за да се срещне с британския министър-председател Тереза Мей. „Това е възможност да се поддържат канали на диалог на високо равнище“, допълни тя. \r\n***  Според служителя на сръбската гранична полиция Миленко Вукадинович има два миграционни маршрута на Балканите, които чужденците, които искат да влязат в богатите европейски страни, предпочитат.\r\nПървият път е през България и Румъния, а вторият през Гърция и Албания. В същото време старият път през Македония и Сърбия вече не е популярен. Това заяви служителят на сръбската гранична полиция Миленко Вукадинович. Според него в Сърбия няма голям приток на мигранти, както преди две или три години. Причината е, че границата е блокирана от полицията и армията, поради което сръбските власти се сблъскват само с отделни случаи на нелегални имигранти.\r\n*** Директорът на сръбската правителствена служба за Косово Марко Джурич в заяви, че несигурността относно продължаването на диалога между Прищина и Белград за отношенията помежду им се увеличава и е възможен нова конфликт заради неотдавнашните инциденти.\r\nДжурич отправи послание към косовския министър-председател Рамуш Харадинай, че не е възможна никаква размяна на територии, тъй като според сръбската конституция, Косово и Метохия са част от Сърбия.\r\nПреди Харадинай отбеляза, че търпението на Прищина към сръбските власти няма да продължи вечно.\r\nДжурич, с чийто арест в Косово започна криза, вярва, че в Прищина се подготвят за война и за пълното поглъщане на територията на косовските сърби.\r\n***  При пожар във венецуелски затвор са загинали 68 души.\r\n„Прокуратурата на Венецуела съобщава, че във връзка с ужасното събитие в комендатурата на полицията в щата Карабобо, където при пожар са загинали 68 души, са назначени четирима прокурори, за да изяснят обстоятелствата около това  трагично събитие“, съобщи главният прокурор на Венецуела Тарек Уилям Сааб. \r\n***", "date": "2018.03.29", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/29/2505510/kaloyan-pargov-bsp-sofiya-balgariya-tryabva-da-spre-samo-s-povikvaneto-na-ruskiya-ni-poslanik-za-konsultatsii-po-sluchaya-skripal.html", "text": "България трябва да спре само с повикването на руския ни посланик за консултации по случая „Скрипал“. Това каза лидерът на БСП-София Калоян Паргов по време на пресконференция, свързана с отбелязването на паметта на жертвите, загинали от англо-американските бомбардировки над София в отговор на въпрос, свързан със случая „Скрипал“, предаде репортер на Агенция „Фокус“. „Историята учи. Ако се върнем назад по време на събитията в Ирак, тогава всички се включихме в общия хор за наличието на какви ли не опасни оръжия. Тогава и ние дадохме жертви и получихме едно извинение. Събитията във Великобритания трябва да ги разглеждаме многоаспектно. Бяха в навечерието на изборите за президент в Русия. От друга страна предвид Брекзит тежките разговори, които се водят, да засилят позицията във вътрешно-политически план на самата Тереза Мей. Ако правим някаква аналогия, в момента се позоваваме на речта на Тереза Мей, която каза, че няма доказано, с но с висока доза, трябва да заемем своите мерки“, коментира Паргов. По думите му позицията на България е била въздържана, но от вчера се вижда, че натискът е голям. „Както е бил натискът на хитлеристка Германия над България. Прогнозите са, че България няма да удържи. Ако не удържи, това ще е проблем. Питам се след 2020 г. дали ще имаме газ и какво ще случи с домакинствата и икономиката. При липсата на ясни доказателства, няма как да взимаме крайни осъдителни решения и да преминаваме граница на традиционни отношения с Русия. Още повече, че Русия не е зад океана за разлика от САЩ. Надявам се да се спре само с повикването на посланика Коцев за консултации. Надявам се те да не траят в рамките на 6 месеца. България трябва да спре дотук. Това, че има много държави, това не означава, че и ние трябва да се включим, за да сме заедно в един отбор. Не е ясно какво ще получим в замяна“, каза още Калоян Паргов. \r\nЛюба АЛЕКСИЕВА", "date": "2018.03.29", "title": "Калоян Паргов, БСП-София: България трябва да спре само с повикването на руския ни посланик за консултации по случая „Скрипал“"}
{"url": "http://www.focus-news.net/news/2018/03/29/2505520/prezidentat-rumen-radev-shte-prisastva-na-chestvaneto-na-100-godini-ot-sazdavaneto-na-25-o-ou-d-r-petar-beron.html", "text": "От 18.00 часа президентът Румен Радев ще присъства на тържествен концерт по случай 100 години от създаването на 25-о ОУ „д-р Петър Берон“, който ще се проведе в зала Аула „Максима“ на Университета по архитектура, строителство и геодезия. Това съобщиха от прессекретариата на държавния глава.", "date": "2018.03.29", "title": "Президентът Румен Радев ще присъства на честването на 100 години от създаването на 25-о ОУ „д-р Петър Берон“"}
{"url": "http://www.focus-news.net/news/2018/03/29/2505517/stara-zagora-ministar-krasimir-valchev-shte-bade-na-poseshtenie-v-grada-na-30-mart.html", "text": "Министърът на образованието и науката Красимир Вълчев ще посети Стара Загора на 30 март. Това съобщиха от пресцентъра на Община Стара Загора. Той ще изнесе лекция в Тракийския университет, ще проведе срещи с ръководството на Община Стара Загора, с директори на училища и предприемачи. В 15.30 часа в зала 203 на Общината е предвидена пресконференция.", "date": "2018.03.29", "title": "Стара Загора: Министър Красимир Вълчев ще бъде на посещение в града на 30 март"}
{"url": "http://www.focus-news.net/news/2018/03/29/2505518/bdzh-osiguryava-bezplatnoto-patuvane-do-varna-na-talantlivi-detsa.html", "text": "„БДЖ–Пътнически превози” ЕООД ще осигури безплатното пътуване на талантливи деца от СУ „Св. св. Кирил и Методий” - Плевен до Варна и обратно. Това съобщиха от пресцентъра на БДЖ. Посещението на възпитаниците в морската ни столица е свързано с участието им в 24-и Национален конкурс „Диньо Маринов”. \r\nПо инициатива на Националното сдружение на сираците в България (НССБ) 23 ученика и техните ръководители ще пътуват с националния железопътен превозвач, за да вземат участие в конкурс за млади таланти. Във Варна те ще покажат своят творчески потенциал, насочен към традиционната българска култура. \r\nРъководството на „Холдинг БДЖ” ЕАД за пореден път подкрепя инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2018.03.29", "title": "БДЖ осигурява безплатното пътуване до Варна на талантливи деца"}
{"url": "http://www.focus-news.net/news/2018/03/29/2505521/boris-karchev-gerb-2-godini-predi-da-stana-deputat-prodadoh-ne-edna-a-dve-firmi-stsenariyat-na-bsp-e-izklyuchitelno-zle-skalapen.html", "text": "Това е изключително зле скалъпен сценарий от БСП. Това е атака лично към мен, към работата ми като депутат. Атаката идва от БСП-Казанлък. Това каза пред журналисти в Народното събрание депутатът от ГЕРБ Борис Кърчев по повод твърденията на БСП, че е прехвърлил свои фирми на малоимотно лице, предаде репортер на Агенция „Фокус“. „Не съм продал една фирма, а две и това се е случило две години преди да стана народен представител“, изтъкна той. „Всички дълготрайни активи на първата фирма са продадени като търговско дружество. След това съм продал и самата фирма, която е имала много добра кредитна история“, обясни Борис Кърчев и уточни, че към момента на продажбата фирмата „КТВ“ не е имала никакви задължения към НАП и държавата. „След това продадох и втора фирма - „ББС кейбъл“ на съдружник, във фирмата, тогава бяхме петима съдружници. Към момента, в който съм продал дяловете си, фирмата не е имала никакви задължения“, поясни депутатът. „Разбрах след това, че има някаква фирмена задлъжнялост, случила се на по-късен етап. Това е задлъжнялост между фирми, не към НАП или държавата. Не знам какви са били постъпките на следващия управител на фирмата“, коментира той. „Всичко това се тиражираше и по време на предизборната кампания. БСП и местната телевизия ПресТВ го излагаха като факти. Телевизията е собственост на един лидерите на БСП в Казанлък - Васил Самарски“, посочи Борис Кърчев. „Това е евтина скалъпена история против мен, защото въпреки всичко тиражирано в медиите, съгражданите ми ме избраха с най-много преференции от всички народни представители от ГЕРБ в областта“, заяви той. Попитан познава ли Динко Динев от Стара Загора депутатът коментира: „Нямам никаква представа на кой е продадена фирмата. Бил съм съдружник и не съм се занимавал пряко с работата на фирмата“.\r\nБиляна ИВАНОВА", "date": "2018.03.29", "title": "Борис Кърчев, ГЕРБ: 2 години преди да стана депутат продадох не една, а две фирми- сценарият на БСП е изключително зле скалъпен"}
{"url": "http://www.focus-news.net/news/2018/03/29/2505490/d-r-sava-bozukov-odbh-smolyan-nyama-signali-za-bedstvashti-kone-v-oblastta.html", "text": "Няма постъпили сигнали от граждани за бедстващи коне в област Смолян. Това каза за Радио „Фокус“ – Смолян д-р Сава Бозуков – директор на Областна дирекция по безопасност на храните (ОДБХ) – Смолян. По думите му периодично се извършват съвместни проверки с Държавен фонд „Земеделие“ на животновъдните обекти в региона. Профилактични прегледи на конете се осъществяват по места и от ветеринарните лекари. „При тях, обаче, не са констатирани нарушения и не сме попадали на недобросъвестни стопани в област Смолян, каза още д-р Бозуков“.\r\nНели ГЕРГЬОВСКА", "date": "2018.03.29", "title": "Д-р Сава Бозуков, ОДБХ – Смолян: Няма сигнали за бедстващи коне в областта"}
{"url": "http://www.focus-news.net/news/2018/03/29/2505519/kaloyan-pargov-bsp-sofiya-otbelyazvame-denya-na-bombardirovkite-nad-sofiya-za-da-si-pripomnim-che-vsyako-pravitelstvo-sledva-vnimatelno-da-analizira-politicheskata-situatsiya.html", "text": "Отбелязваме деня на бомбардировките над София, за да си припомним, че всяко правителство следва внимателно да анализира политическата ситуация. Това каза лидерът на БСП-София Калоян Паргов по време на пресконференция, свързана с отбелязването на паметта на жертвите, загинали от англо-американските бомбардировки над София предаде репортер на Агенция „Фокус“. „По време на бомбардировките на съюзническата армия, на Великобритания и САЩ през 1943-1944 г. са убити и безследно изчезнали над 4000 души от софиянци и още толкова са тежко ранени. Разрушени са над 12 600 сгради, което по тогавашни данни е близо ¼ от сградния фонд на София, който е сринат. Отбелязваме деня на бомбардировките над София с оглед да си припомним, че всяко правителство следва внимателно да анализира политическата ситуация“, заяви Паргов. По думите му в онези години на Втората световна война правителството на Богдан Филов е обвързало страната ни с тристранния пакт само по речи на Хитлер и Мусолини, без да има обективни доказателства за едно или друго действие, свързвайки съдбата на народа ни с политиката на нацизма и фашизма. \r\nЛюба АЛЕКСИЕВА", "date": "2018.03.29", "title": "Калоян Паргов, БСП-София: Отбелязваме деня на бомбардировките над София, за да си припомним, че всяко правителство следва внимателно да анализира политическата ситуация"}
{"url": "http://www.focus-news.net/news/2018/03/29/2505522/reuters-frenskata-politsiya-izdirva-mazh-koyto-se-e-opital-da-gazi-voynitsi.html", "text": "Френската полиция издържа мъж, който се е опитал да сгази войници, трениращи край казармата си в полите на Алпите, предава  Reuters.\r\n„Не е ясно дали шофьорът се е опитвал да сгази групата от 10 войници от 93-ти планинско-артилерийски полк или просто да ги уплаши“, заяви говорител на местната префектура. Инцидентът причини тревога в областта, след като миналата седмица лице, заклело се във вярност на „Ислямска държава“ уби четирима души в град Треб.\r\nПри настоящия инцидент в град Варш Алие е Рисе край Гренобъл няма ранени. Кметът на града съобщи, че децата ще останат в училищата, докато шофьорът е на свобода.  Виктор Турмаков", "date": "2018.03.29", "title": "Reuters: Френската полиция издирва мъж, който се е опитал да гази войници"}
{"url": "http://www.focus-news.net/news/2018/03/29/2505523/parlamentat-ratifitsira-izmeneniyata-na-protokola-ot-konventsiyata-za-mezhdunarodno-i-grazhdansko-vazduhoplavane.html", "text": "Парламентът ратифицира измененията на протокола от Конвенцията за международно и гражданско въздухоплаване, предаде репортер на Агенция „Фокус“.  С допълненията в Конвенцията се разиширява съставът на Въздухоплавателната комисия, което ще й позволи да привлича експертиза и опит в различни практически области на авиацията от повече държави членки.  С ратифицирането на протокола страната ни допринася за влизането в сила на измененията в конвенцията, от които най-заинтересовани са малките държави в света. Увеличаването на числеността и ръководните органи на Комисията ще увеличи възможностите за избиране на малките държави, когато те се кандидатират като представители на регион, излъчени на ротационен принцип. \r\nДеница КИТАНОВА", "date": "2018.03.29", "title": "Парламентът ратифицира измененията на протокола от Конвенцията за международно и гражданско въздухоплаване"}
{"url": "http://www.focus-news.net/news/2018/03/29/2505499/d-r-milen-sirakov-balgarski-veterinaren-sayuz-smolyan-v-rayona-ima-svobodno-otglezhdani-kone-no-prez-zimata-te-sa-pri-stopanite-si.html", "text": "В района на Смолян има свободно отглеждани коне, които стопани за щастие са добре ангажирани с тях и успяват да ги гледат много добре. Това каза за Радио „Фокус“ – Смолян д-р Милен Сираков – председател на Смолянската колегия на Българския ветеринарен съюз. Най-много свободно отглеждани коне в района има в района на Чепеларе, Хвойна, на връх Перелик, но всички те са на свободна паша само през лятото. През зимните месеци, те се прибират в населените места в стопанствата на своите собственици и те се грижат за тях. „При нас стопаните са ангажирани и са добронамерени към отглежданите от тях животни“, каза още д-р Сираков.\r\nНели ГЕРГЬОВСКА", "date": "2018.03.29", "title": "Д-р Милен Сираков, Български ветеринарен съюз-Смолян: В района има свободно отглеждани коне, но през зимата те са при стопаните си"}
{"url": "http://www.focus-news.net/news/2018/03/29/2505524/sofiyska-rayonna-prokuratura-vnese-obvinitelen-akt-sreshtu-mazh-shofiral-s-blizo-34-promila-alkohol-v-kravta.html", "text": "Софийска районна прокуратура внесе обвинителен акт срещу мъж, управлявал лек автомобил с концентрация на алкохол в кръвта близо 3,4 промила. Това съобщиха от пресцентъра на Прокуратурата на Република България. С внесен от СРП обвинителен акт, Емил К. е обвинен в това, че на 18 октомври 2017 г. около 10.40 часа, по бул. „Никола Йонков Вапцаров“ в София, с посока на движение от бул. „Черни връх“ към ул. „Симеоновско шосе“, на кръстовището, образувано между бул. „Никола Йонков Вапцаров“ и ул. „Симеоновско шосе“, управлявал МПС- лек автомобил марка „Опел“, модел „Астра“, с концентрация на алкохол в кръвта си над 1,2 на хиляда, а именно 3,38 промила, установено по надлежния ред - с протокол за химическо изследване в специализирана химическа лаборатория към УМБАЛ „Св. Анна“ - София АД. Описаното деяние представлява престъпление по чл. 343б, ал. 1 от НК.\r\nПредстои делото срещу  К. да бъде насрочено за разглеждане в Софийски районен съд.", "date": "2018.03.29", "title": "Софийска районна прокуратура внесе обвинителен акт срещу мъж, шофирал с близо 3,4 промила алкохол в кръвта"}
{"url": "http://www.focus-news.net/news/2018/03/29/2505526/alfa-risarch-gerb-gubi-ot-vatreshnite-skandali-bsp-ot-antievropeyskata-si-retorika.html", "text": "ГЕРБ губи от вътрешните скандали, БСП – от антиевропейската си реторика. Това показват резултатите от регулярното проучване на обществено-политическите нагласи на Агенция „Алфа Рисърч”.\r\nВ политическия календар на България месеците януари-март бяха наситени откъм динамика  на събития, но и на скандали. Макар и да е трудно в края на тримесечния период да се измери точното влияние на всяко едно от тях върху общественото мнение, регулярното проучване на Алфа Рисърч установява поредица от очаквани и неочаквани ефекти. Както и един изключително интересен резултат – краткосрочното влияние на шумни кампании върху обществените нагласи не съвпада задължително с по-дългосрочното въздействие върху политическото и електорално поведение на избирателите. \r\nНай-голямото изпитание за Кабинета Борисов 3, сделката за ЧЕЗ, оказва и най-пряк негативен ефект върху неговия имидж. 57% са на мнение, че правителството е замесено по някакъв начин в продажбата на най-голямото електроразпределително дружество  в България на пазарджишката фирма Инерком, а един от уважаваните експерти-министри в кабинета, Теменужка Петкова, губи 10 пункта от своя личен рейтинг. \r\nСъщевременно, 42%  са на мнение, че в политически план  този скандал се използва от опонентите на правителството, за да го свалят от власт. Така, макар симпатизантите на ГЕРБ също да са критични към сделката, по отношение на правителството те заемат защитна позиция. В резултат,  кабинетът запазва доверие от 21%, колкото имаше и през декември. С 4% обаче се увеличават неговите критици (до 43%), като негативните настроения нарастват главно сред столичани и жителите на селата. \r\nЕвропредседателството и външно-политическата активност на кабинета, от своя страна, са основният ресурс за една по-широка обществена подкрепа по ключови теми, надхвърляща електоралната база на коалиционните партньори. 37% определят българското председателство на Съвета на ЕС като успешно до този момент, срещу едва 13% - като неуспешно. 50% одобряват приоритета на страната ни за европейска интеграция на страните от Западните Балкани. В този контекст премиерът Борисов повишава рейтинга си с 3% спрямо декември. Министрите, пряко ангажиран с европейската политика, са сред най-одобряваните в кабинета - Т.Дончев, който повишава рейтинга си с нови 5 на сто, Л.Павлова, Е.Захариева.  \r\nСред външно-политическите фактори, оказали неочаквано силно влияние върху общественото мнение, трябва да се отбележи преди всичко отзвукът  от  политическите  изказвания на руския патриарх Кирил. 67%  оценяват неговите думи, че българите не са проявили признателност към Русия като неприемливи и унизителни, 25% ги приемат за приемливи и справедливи. Извън конкретните думи обаче, за първи път се наблюдава по-сериозно проблематизиране от широки обществени слоеве на поведението, което Русия изисква към себе си. След тазгодишния 3-ти март, 43% са на мнение, че Русия настоява не за просто признателност, каквато мнозинството от хората наистина проявяват, но и страната ни да следва нейния път на развитие. Което, също според мнозинството от българите, не съответства на техния избор.\r\nВ резултат от тези промени, за първи път след  Украинската криза и анексирането на Крим, е налице сериозен спад в традиционно позитивното отношение към Русия от 66% на 56%. Дали и в каква посока ще повлияе изострянето на напрежението между Европа и САЩ от една страна, и Русия, от друга, заради отравянето на Скрипал, ще проличи в следващите месеци. Охладняването към Русия, обаче, успоредно с европейската активност на правителството, води до нов ръст на обичайно високата подкрепа за ЕС (от 50% до 58%), но също така и до известен ръст в одобрението на Северноатлантическия алианс (от 38% до 44%).\r\nВъпреки наситения с противоречия между институциите период и разминаващите се с правителството позиции по редица проблеми, президентът Р. Радев остава незасегнат от горещите текущи скандали. С 59% одобрение и 10% неодобрение той постига най-висок рейтинг от началото на своя мандат.\r\nEдин от най-интересните резултати от проучването е как тази плеяда от различни и дори разнопосочни събития влияе на електоралната партийна подкрепа. След скандалите около ЧЕЗ, кампанията срещу приемането на Истанбулската конвенция, атаките срещу посредническата роля на България на европейската сцена, БСП отбелязва свои символни победи и скъсява дистанцията с ГЕРБ до 2.5%. Антиевропейската като цяло реторика на БСП обаче я поставя в своеобразен капан по отношение на първите избори, на които ще бъде тествано нейното влияние – Европейските през 2019г. Успявайки да ерозира образа на Европа сред своите избиратели, тя ги демотивира от участие в тях до степен, че при проективен въпрос за  вот на Евроизборите, дистанцията между нея и ГЕРБ нараства на 7%. А това позволява да се изведе и един по-общ стратегически проблем пред партиите – дали битките за общественото мнение, които водят, могат да ги доведат до реални електорални победи.", "date": "2018.03.29", "title": "\"Алфа Рисърч\": ГЕРБ губи от вътрешните скандали, БСП – от антиевропейската си реторика"}
{"url": "http://www.focus-news.net/news/2018/03/29/2505528/sofiya-olimpiyski-legendi-i-diplomati-shte-se-vklyuchat-vav-veloshestvieto-i-velokarnavala-sofiya-kara-kolelo-na-31-mart.html", "text": "Олимпийските легенди Йордан Йовчев и Евгения Раданова, младият талант в алпийските ски Алберт Попов и участничката на Олимпиадата в ПьонгЧанг Теодора Пенчева ще поведат колоната на Велошествието и Велокарнавала на 31 март от площад \"Народно събрание\" до Южния парк. Това съобщиха от пресцентъра на Столична община. Събитието се организира за втора поредна година от София – Европейска столица на спорта, Център за градска мобилност и Столична община под мотото „София кара колело“.\r\nУчастниците и желаещите да ги подкрепят се събират от 10.00 часа край паметника на Цар Освободител, а стартът е точно в 11.30 часа. Специалисти по анимацията и карнавалната украса ще помагат велосипедите да имат по-атрактивна визия. Шествието ще бъде водено от специална озвучена платформа, на която ще бъде световната и европейска шампионка Християна Тодорова. Олимпийска медалистка от Рио е лице на инициативата София – Европейска столица на спорта.\r\nВелошествието ще премине по маршрут покрай Перловската река до Южния парк, където предстоят много състезания, концерти, танци, викторини и забавни игри с награди.\r\nПроявата е част от кампанията на Столична община „Мисли чисто“, в която известни хора – общественици, спортисти, музиканти, приемат предизвикателството в рамките на ден или седмица да слязат от собствения си автомобил и да се возят с градския транспорт, като междувременно споделят своите впечатления в собствените си социални канали с единен хаштаг.\r\nОрганизаторите са осигурили аниматори, които ще помогнат на всички желаещи да участват във Велокарнавала да украсят своите колела. След пристигането в Южния парк ще има и специални конкурси за най-добра визия, за най-атрактивно каране на велосипед и т.н. Там ще се организират и много забавни игри, състезания за децата с МТБ ХСО, екоигри за малчуганите и анимация, тестове на велосипеди и на продукти за активен живот, томболи с награди.\r\nПрограмата за събота предвижда:\r\n- 10.00 часа - Записване за велошествието и карнавална украса;\r\n- 11.30 часа - Старт на Велошествието и Велокарнавала;\r\n- 12.00 часа - Пристигане на колоната в Южния парк\r\n- 12.15 часа - Състезание за децата с МТБ ХСО (БКЛ);\r\n- 12.15 часа - Планинско колоездене за децата с DRAG;\r\n- 12.15 часа - Изпълнения на сцената на ученици от 144 училище;\r\n- 12.30 часа - Томбола с игри и награди за участниците;\r\n- 13.00 часа - Велообучение и безопасност за деца с DRAG;\r\n- 13.30 часа - Награждаване на призьорите в състезанията.\r\nВъв шествието ще се включат и много представители на посолства в България. Досега потвърждение има от дипломатите на Дания, Германия, Холандия и др. Събитието се организира с подкрепата на Софийска вода, DRAG, списание 360, Долчини, 5kmrun.bg и Българска колоездачна лига. Маршрутът може да си види в специалната Facebook страница на събитието с име \"Велошествие и Велокарнавал София кара колело\".", "date": "2018.03.29", "title": "София: Олимпийски легенди и дипломати ще се включат във Велошествието и Велокарнавала „София кара колело“ на 31 март"}
{"url": "http://www.focus-news.net/news/2018/03/29/2505529/sofiya-na-probatsiya-za-srok-ot-dve-godini-e-osaden-izvarshitel-na-palezh-na-lek-avtomobil-v-s-mramor.html", "text": "По споразумение на Софийска районна прокуратура е осъден мъж, повредил лек автомобил като го залял бензин, след което го възпламенил. Това съобщиха от пресцентъра на Прокуратурата на Република България. Марио Митров е осъден за това, че на 25 март 2017 г. около 03:51 часа, на ул. „Захари Стоянов” 23 в с. Мрамор, противозаконно унищожил чужда движима вещ - лек автомобил „Ауди А3”, собственост на  Б. С. - като залял автомобила със запалителна течност - бензин и хвърлил върху него запалена клечка с кибрит, вследствие на което автомобилът се възпламенил. Описаното деяние съставлява престъпление по чл.216, ал.1, пр.1 от НК.\r\nНа Митров е определено наказание „пробация“ за срок от две години. Споразумението е с характер на влязла в сила присъда и не подлежи на обжалване или протест.", "date": "2018.03.29", "title": "София: На „пробация“ за срок от две години е осъден извършител на палеж на лек автомобил в с. Мрамор"}
{"url": "http://www.focus-news.net/news/2018/03/29/2505502/sliven-konnite-bazi-v-oblastta-otglezhdat-kone-pri-dobri-usloviya.html", "text": "В Сливенска област има няколко бази, на които се отглеждат коне показа репортерска проверка на Радио „Фокус“ – Сливен. Прочут с елитните си коне е бившият кмет на Котел Христо Киров, неговата дъщеря Мелиха е състезател в категория скокове с препятствия с елитни коне и кобили. Няма съмнения, че за ездитните животни, струващи стотици хиляди, се полагат съответните грижи. Но често благородните животни се използват за не толкова благородни цели. Най-често собствениците на коне са от ромски произход и не се грижат подобаващо за ездитните и товарни добичета. Най-често за съдбата на многострадалните животни се разбира, когато те биват изоставени поради непригодност или задържани от полицията заради липса на регистрации или поради това, че са теглили каруци, натоварени с незаконни дърва. Тогава конете се конфискуват и се задържат в някоя от базите на регионалната дирекция по горите до продажбата им на търг. Средната цена при разпродажбите на конфискувани коне, с които се е извършвал незаконен дърводобив, е от 350 до 500 лева, а на каруците – между 50 и 70 лева. \r\nЧесто бившите им собственици ги откупуват при наддаванията. Това съобщи директорът на Регионалната дирекция по горите в Сливен Георги Русев. За горската дирекция е крайно неизгодно да задържат конфискуваните коне за дълго, тъй като издръжката им е в пъти повече, отколкото цената, която може да се вземе на търг. Освен това чипирането от ветеринар също е скъпо, а не носи информация, докато животното не попадне в ръцете на компетентните органи. Там, където жителите на Сливен могат да се запознаят с конете и техните нрави е конната база „Табора “. Първоначално тя се разполагаше в планинското село Ичера, но заради затруднения достъп бе преместена в Сливен. В базата се отглеждат осем коне и понита. За да се запознаят с конете се използва метода наречен “Natural Horsmanship“. Това е метод за работа с коне, който се основава на взаимно доверие, уважение, приятелство без наказания и железа. Освен уроци по езда, в клуба по конен спорт лятото се осъществява хипотерапия. Животните помагат на деца с проблеми, съобщи собственикът на базата и инструктор по конна езда Ренета Томова. Чести гости са деца на различни възрасти от център „Свети Стилиян Детепазител“. Всички те участват в терапията, която е два вида: терапевтична езда и хипотерапия. Терапевтична езда е за деца, които имат умствени затруднения, аутисти, хиперактивни деца. Тя много им помага да свикнат с животните, да преодоляват страховете си. А с децата, които имат детска церебрална парализа, се прави хипотерапия. Това е вид лечебна гимнастика, която се изпълнява върху гърба на коня, в зависимост от състоянието на детето. \r\nХипотерапията е предназначена за хора с проблеми в опорно-двигателния апарат, отразява се много добре върху мускулатурата, подобрява стойката на тялото. Затова е особено подходяща за деца с ДЦП, тъй като успява по щадящ начин да отпусне стегнатата им мускулатура. Температурата на коня, която е с няколко градуса по-висока от човешката, също допълнително отпуска мускулатурата. Децата са много щастливи сред животните, а терапията им се отразява повече от добре, поясни Томова.", "date": "2018.03.29", "title": "Сливен: Конните бази в областта отглеждат коне при добри условия"}
{"url": "http://www.focus-news.net/news/2018/03/29/2505531/radoslav-taskov-obs-blagoevgrad-d-r-valentin-panchev-pritezhava-neobhodimite-ekspertni-i-lichnostni-kachestva-za-izpalnenie-na-dlazhnostta-obshtestven-posrednik.html", "text": "Д-р Валентин Панчев отговаря на всички изисквания и притежава необходимите експертни и личностни качества за изпълнение на длъжността обществен посредник. Това каза във връзка с предстоящия избор на обществен посредник за територията на общината на пресконференция председателят на Общински съвет (ОбС)-Благоевград Радослав Тасков, предаде репортер на Радио „Фокус“-Пирин. По думите му комисията по номинациите е единодушна, че кандидатурата на д-р Валентин Пенчев Василев отговаря на всички изисквания и в крайна сметка притежава необходимите експертни и личностни качества за изпълнение на обществен посредник на територията на Общината. \r\n„Радвам се, че д-р Василев се ангажира с нелеката задача да бъде обществен посредник. Аз оценявам кандидатурата му като изключително стойностна и едва ли бихме могли да пожелаем по- добра кандидатура, така че да бъде безспорна, тъй като знаете, че да бъде избран обществен посредник са необходими две трети квалифицирано мнозинство, което е и тайно гласуване, което прави на практика всяка една кандидатура, която е партийна или няма достатъчно качества, почти не е избираема. Помните, че ОбС проведе може би пет или шест процедури по избор на обществен посредник, а кандидатите не успяха да съберат необходими брой гласове, за да бъдат избрани“, каза Тасков. \r\nТой изрази своите надежди, че утре ОбС ще избере обществен посредник, тъй като не е редно най-голямата община на територията на област Благоевград да бъде без такъв. „На практика се налага аз и кметът д-р Атанас Камбитов да съвместяваме и тази роля“, каза още Тасков.\r\nЛора КАЛЧЕВА", "date": "2018.03.29", "title": "Радослав Тасков, ОбС- Благоевград: Д-р Валентин Панчев притежава необходимите експертни и личностни качества за изпълнение на длъжността обществен посредник"}
{"url": "http://www.focus-news.net/news/2018/03/29/2505527/akad-georgi-markov-tryabva-da-pomnim-pametta-na-zaginalite-ot-vsichki-bombardirovki-u-nas-tova-e-voenno-prestaplenie.html", "text": "През Първата световна война България въпреки германския натиск не обявява война на САЩ и това една положителна стъпка, тъй като с посредничеството на генералния консул Мърфи, сключваме примирие на 29 септември 1918 г. и не е допуснато нахлуването на съседни армии на българска територия. Това каза историкът акад. Георги Марков по време на пресконференция, свързана с отбелязването на паметта на жертвите, загинали от англо-американските бомбардировки над София, предаде репортер на Агенция „Фокус“. „За Втората световна война Богдан Филов казва, че ще бъде символична, защото американците са далеч без да има предвид, че има вече и летящи крепости и че тя няма да се води на фронта. България не е задължена по Тристранния пакт, тъй като не САЩ напада Япония, а обратното“, коментира акад. Марков. По думите му при последните две бомбардировки – едната през нощта на 29 срещу 30 март, а другата - дневна на 30 март, 450 бомбардировача и 150 изтребители на няколко вълни бомбардират София. „Съпротивата на българските летци е героична – те свалят 6 летящи крепости и губят 4 изтребители, 4 наши пилоти загиват“, допълни той. Според него тези бомбардировки са целенасочени срещу гражданското население. „Това е едно военно престъпление. От 148 000 загинали при тази бомбардировка половината са жени и деца. Трябва да помним паметта на загиналите. Трябва да казваме фактите каквито са. Трябва да отхвърляме цензурата, както преди 1989 г. не ни даваха да отбелязваме Първата световна война заради казаците в Добруджа“, каза още акад. Георги Марков. \r\nЛюба АЛЕКСИЕВА", "date": "2018.03.29", "title": "Акад. Георги Марков: Трябва да помним паметта на загиналите от всички бомбардировки у нас, това е военно престъпление"}
{"url": "http://www.focus-news.net/news/2018/03/29/2505525/poslanikat-ni-v-rusiya-boyko-kotsev-shte-bade-izslushan-na-zasedanie-na-saveta-po-sigurnostta-30-mart.html", "text": "Посланикът ни в Русия Бойко Коцев ще бъде изслушан на заседание на Съвета по сигурността 30 март. Това съобщиха от правителствената информационна служба. Съветът по сигурността към Министерския съвет ще заседава от 9.00 часа. На заседанието ще бъде обсъден случаят „Скрипал“.\r\nСъветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.", "date": "2018.03.29", "title": "Посланикът ни в Русия Бойко Коцев ще бъде изслушан на заседание на Съвета по сигурността 30 март"}
{"url": "http://www.focus-news.net/news/2018/03/29/2505534/yambol-kmetat-georgi-slavov-poluchi-nagrada-ot-evropeyskata-komisiya-po-liniya-na-evropeyskata-eden-mrezha-za-otlichni-postizheniya-za-ustoychiv-turizam.html", "text": "Кметът на Община Ямбол Георги Славов получи награда от Европейската комисия по линия на Европейската EDEN мрежа за отлични постижения за устойчив туризъм. Това съобщиха от пресцентъра на Общината. В церемонията по награждаване в Брюксел участваха представители на общо 18 държави-членки на съюза, излъчили своите победители на национално ниво. Ямбол бе избран в конкуренция от 31 кандидати в проведения през 2017 г. от Министерство на туризма национален конкурс. В резултат, градът вече част от европейската ЕДЕН мрежа (European Destinations of Excellence).\r\nНаградите EDEN помагат за повишаване на информираността за възможностите за устойчив културен туризъм и привличат вниманието към вълнуващи, малко известни европейски дестинации. Мрежата е най-голямата платформа за обмен на добри практики в туризма на европейско ниво и за насърчаване на контактите между печелившите дестинации. \r\n„За Ямбол тази награда е изключителна чест и признание за усилията ни за развитие туристическия потенциал на града“, сподели кметът Георги Славов. Той и зам.-кметът Илиана Бицова участваха в дискусиите по време на Дванадесетата среща на мрежата EDEN. Подписана бе и декларация, с която новите членове на мрежата поемат ангажимент да си сътрудничат в развитието, популяризирането и обмена на добри практики в туризма.\r\nКато национален победител Ямбол вече се популяризира в кампании на Министерство на туризма чрез рекламно-информационни материали при участиетия в туристически изложения и борси.", "date": "2018.03.29", "title": "Ямбол: Кметът Георги Славов получи награда от Европейската комисия по линия на Европейската EDEN мрежа за отлични постижения за устойчив туризъм"}
{"url": "http://www.focus-news.net/news/2018/03/29/2505536/veliko-tarnovo-24-godishen-mazh-ot-grada-e-zadarzhan-sled-opit-da-pronikne-v-bukmeykarski-punkt.html", "text": "24-годишен мъж от Велико Търново е задържан непосредствено след опит да проникне в букмейкърски пункт в града. Това съобщиха от пресцентъра на Областна дирекция на МВР – Велико Търново. Снощи в 23.15 часа в полицията е получен сигнал от оператор на частна охранителна фирма за установен млад мъж, който се е опитал да проникне в обект, охраняван от фирмата. На мястото е изпратен полицейски екип, установена е самоличността на мъжа, който е известен на полицията и е осъждан. Той е задържан с полицейска мярка неотклонение за 24 часа. Срещу него е започнато бързо производство.", "date": "2018.03.29", "title": "Велико Търново: 24-годишен мъж от града е задържан след опит да проникне в букмейкърски пункт"}
{"url": "http://www.focus-news.net/news/2018/03/29/2505530/alsat-m-vanshnite-ministri-na-makedoniya-i-na-gartsiya-shte-provedat-rabotna-vecherya-vav-viena.html", "text": "Външните министри на Македония и на Гърция Никола Димитров и Никос Кодзиас ще проведат преговори във Виена, започвайки с вечеря в четвъртък, преди в петък да се срещнат със специалния пратеник за името на ООН Матю Нимиц, предава  „Алсат М“.\r\nИнформацията е предоставена от гръцки медии и източници от македонското МВнР потвърдиха, че двамата министри ще проведат работна вечеря. \r\nКодзиас ще пристигне във Виена от Албания, след като от Министерството на външните работи на Гърция съобщи, че ще посети  Тирана, където ще се срещне със своя албански колега Дитмир Бушати. Дискусиите между двамата министри ще се съсредоточат върху следващите стъпки в рамките на диалога за разрешаване на нерешени двустранни въпроси. Виктор Турмаков", "date": "2018.03.29", "title": "„Алсат-М“: Външните министри на Македония и на Гърция ще проведат работна вечеря във Виена"}
{"url": "http://www.focus-news.net/news/2018/03/29/2505533/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. По пътя от и за контролно-пропусквателния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.03.29", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/29/2505535/sofiya-vavezhda-se-vremenna-organizatsiya-na-dvizhenieto-za-izvarshvane-na-tekusht-remont-i-profilaktika-na-relsov-pat.html", "text": "Въвежда се временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. На 31 март 2018 г. и на 1 април 2018 г., във връзка с извършване на текущ ремонт и профилактика на релсовия път по бул. “Цар Борис III” в участъка от трамвайно обръщателно колело “Бр. Бъкстон” до спирка “Ул. Райска градина” по маршрута на трамвайни линии №4, 5 и 11 се въвежда временна организация на движението. \r\nНа 31 март 2018 г. и на 1 април 2018 г. за времето от 04.30 часа до 16.00 часа се въвежда следната организация на движение: \r\n- Трамвайна линия №4 ще се движи от кв. „Орландовци“ до ж.к. „Бр. Бъкстон“; \r\n- Трамвайна линия №5 ще се движи от Съдебна палата до ТМ обръщателно колело „Бр. Бъкстон”; \r\n- Трамвайна линия №11 ще се движи от кв. “Илиянци” до ТМ обръщателно колело “Овча купел”, с експлоатационни показатели. \r\nСлед 16.00 часа на 31 март 2018 г. и 1 април 2018 г. движението на трамвайни линии №4, 5 и 11 ще се възстанови по постоянните маршрути. \r\nРазкрива се временна автобусна линия №5-ТМ с маршрут: кв. “Княжево” (начална и крайна спирки на автобусни линии № 58 и № 59), бул. “Цар Борис ІІІ”, надясно по бул. “Братя Бъкстон”, надясно по ул. “Тодор Каблешков” и наляво по бул. “Цар Борис ІІІ” по маршрута двупосочно. Автобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и “Бул. Никола Петков” в посока кв. „Княжево“.", "date": "2018.03.29", "title": "София: Въвежда се временна организация на движението за извършване на текущ ремонт и профилактика на релсов път"}
{"url": "http://www.focus-news.net/news/2018/03/29/2505539/kyustendil-obshtina-dupnitsa-predlaga-otpadane-na-zaplashtanite-protsenti-rezhiyni-raznoski-pri-zakupuvane-na-obshtinski-imot.html", "text": "Община Дупница предлага отпадане на заплащаните проценти режийни разноски при закупуване на общински имот. Това каза пред Радио „Фокус” – Кюстендил Олга Китанова, зам.-кмет на Община Дупница. Предложението е включено в проекта на наредба за изменение на Наредбата за разпореждане с общински земи и имоти. Основната цел е да бъдат стимулирани инвеститорите в общината. „Досега при всяка сделка, купувачите заплащаха и тези 2 % върху сумата. Предложението не е обвързано откъм законови изменения, а е наше решение, което Общински съвет да разгледа утре на сесията”, каза Китанова. \r\nЗаложено е още едно изменение, касаещо  увеличаване на наемните цени за ползване на пасища, ливади и земеделски земи. Действащата към момента наредба е от месец януари 2008 година и оттогава цените не са изменяни. „За 10 години, икономическата ситуация се промени. Освен това е много голям интересът от страна на земеделци за наемането им, което обуславя и корекциите, които предлагаме, като сме сравнили с цените в съседните общини”, каза Китанова. Към момента пасищата и ливадите, които се наемат са на цени между 6 и 8 лева за декар, с изменението цената ще бъде около 12-13 лева, а при земеделските земи увеличението е около 25% за декар при различните категории. Общината планира да изтегли овърдрафт на стойност  500 000 лева. Става въпрос за одобрен кредитен лимит, който се ползва само при необходимост и на части. Идеята е общината да разполага със средства, с които да се покриват разходи свързани с разплащания, за които се чака в последствие верификация.\r\nВенцеслав ИЛЧЕВ", "date": "2018.03.29", "title": "Кюстендил: Община Дупница предлага отпадане на заплащаните проценти режийни разноски при закупуване на общински имот"}
{"url": "http://www.focus-news.net/news/2018/03/29/2505542/regionalniyat-tsentar-za-opazvane-na-nematerialnoto-kulturno-nasledstvo-kam-yunesko-v-sofiya-shte-prodalzhi-deynostta-si.html", "text": "Народните представители ратифицираха Споразумението с ЮНЕСКО за продължаване на дейността на Регионалния център за опазване на нематериалното културно наследство в Югоизточна Европа в София, предаде репортер на Агенция „Фокус“. Споразумението за създаване на Центъра е сключено през 2010 година за срок от 6 години. През 2013 година е взето решение да се прави одит и на база на резултатите да се прецени дали да бъде подновено Споразумението. Последният одит показва, че Центърът в София изпълнява мисията си, затова през януари миналата година е предприета процедура за подновяване на дейността му за още 6 години. На 10 ноември 2017 г. в Париж Споразумението е подписано за срок от 6 години. Центърът в София обединява 16 страни в региона: Албания, Армения, Македония, Босна и Херцеговина, България, Грузия, Гърция, Кипър, Молдова, Украйна, Румъния, Словения, Сърбия, Турция, Хърватия и Черна гора. Очаква се присъединяването и на други страни през следващите години.\r\nБиляна ИВАНОВА", "date": "2018.03.29", "title": "Регионалният център за опазване на нематериалното културно наследство към ЮНЕСКО в София ще продължи дейността си"}
{"url": "http://www.focus-news.net/news/2018/03/29/2505541/regnum-vvs-na-yuzhna-koreya-pridobi-iztrebiteli-peto-pokolenie-f-35a.html", "text": "Заместник-министърът на отбраната на САЩ Алън Лорд съобщи, че първият изтребител-бомбардировач пето поколение Ф-35А, създаден в САЩ е предаден на ВВС на Южна Корея, предава  Regnum.\r\nЦеремонията за презентацията на многофункционалния самолет е проведена в сряда, 28 март, на авиобаза „Форт Уорт“ в щата Тексас. „Събитието е знаменита граница в южнокорейската програма Ф-35 и в развитието на съюза между САЩ и Южна Корея. Изтребителят не само, че ще даде невероятни възможности на Южна Корея, но и ще засили нашия съюз и нашите отношения в сферата на отбраната“, заяви Лорд. Виктор Турмаков", "date": "2018.03.29", "title": "Regnum: ВВС на Южна Корея придоби изтребители пето поколение Ф-35А"}
{"url": "http://www.focus-news.net/news/2018/03/29/2505537/yambol-programata-za-optimizatsiya-na-uchilishtnata-mrezha-e-odobrena-s-reshenie-na-obshtinskiya-savet.html", "text": "Предложената от кмета Георги Славов Програма за оптимизация на училищната мрежа в Ямбол бе подкрепена с решение на Общинския съвет на днешното му заседание. Това съобщиха от пресцентъра на Общината. С него местният парламент прие мерките, които са планирани да бъдат реализирани за предстоящата учебна 2018/2019 г. Те касаят сливане на ОУ „Хр. Смирненски“ и ОУ „Димчо Дебелянов“, като новото основно училище ще се помещава в базата на ОУ „Хр. Смирненски“ и ще приеме неговото име. На второ място - преместване на НУ „Св. св. „Кирил и Методий“ в сградата, ползвана в момента от ОУ „Д. Дебелянов“ – при запазване името на началното училище и корекция на административния му адрес. Тези две мерки ще бъдат приложени след издаването на съответните заповеди от министъра на образованието – като последна стъпка от процедурата. Третият компонент е предоставянето на настоящата сграда на НУ „Св. св. „Кирил и Методий“ за нуждите на Общински детски комплекс, за което предстои кметът да издаде заповед за промяна на официалния адрес на комплекса.\r\nОбщината ще съдейства максимално за безпроблемно протичане процеса на реорганизация, като са планувани мерки за ремонт на сградите на сегашните „ОУ „Д. Дебелянов“ и ОУ „Хр. Смирненски“. До края на април ще са готови количествените сметки и ще се прецени кои са най-спешните мерки, които трябва да се вземат преди началото на новата учебна година. Останалите ремонтни работи ще бъдат през 2019 г. За целта ще се използват средства както от бюджетите на учебните заведения, така и от бюджета на общината, уточни още кметът. По-сериозна работа предстои по сградата на ОУ „Хр. Смирненски“, по която досега не са прилагани мерки за енергийна ефективност. В момента тече процедура за проектиране на такива дейности. Ще направим всичко възможно, за да се постигне необходимото ниво на комфорт за обучение в тези училища, гарантира още кметът Г. Славов.\r\nПреди да се гледат на сесия, заложените мерки получиха единодушно одобрението на членовете на Консултативния съвет по образование, както и положителното становище на началника на Регионалното управление на образованието. Проведени бяха и срещи с преподавателите от трите училища, на които бе подчертано, че общината ще изпълни ангажименти по необходими ремонтни дейности с цел осигуряване подходящи условия за нормален учебен процес.", "date": "2018.03.29", "title": "Ямбол: Програмата за оптимизация на училищната мрежа е одобрена с решение на Общинския съвет"}
{"url": "http://www.focus-news.net/news/2018/03/29/2505538/sofiya-lektsiya-ot-akad-umberto-galimberti-shte-se-provede-v-stolichnata-biblioteka-na-30-mart.html", "text": "В края на тази седмица, по инициатива на фондация „Междукултурен диалог”, за първи път у нас ще дойде известният италиански философ, социолог и психоаналитик акад. Умберто Галимберти. Името му е от световна величина, но за съжаление няма нито един текст, публикуван на български език. Това съобщиха от пресцентъра на Столична община.\r\nАкадемик У. Галимберти е преподавател по философия във Венецианският университет и известна обществена фигура. Той е един от малкото европейски философи, чийто трудове са насочени не само към научните кръгове, но и към популярния читател. Издал е повече от 30 книги с продажби от над 1 млн. екземпляра. Това, което го е направило толкова популярен, е неговия дълбок и в същото време разбираем анализ на феномените в съвременното общество. \r\nГалимберти е не само специалист в сферата на тълкуването на съвременният светоглед и неговите проблематики, но и в посочване на пътищата за излизане от кризите и парадоксите, които самото общество създава. Проникновенията в неговите лекции и книги са истинска наслада за онези, които не само искат да разберат света, в който живеят, но желаят да живеят смислено и пълноценно.  По тази причина той е търсен и ценен събеседник – участва в десетки ТВ и радио предавания, политически и социални дебати, научни конференции, беседи, симпозиуми, семинари и др. \r\nЛекцията му „Митове на нашето време” в Столична библиотека – Американски център на 30 март 2018 г. е първата му среща с българска публика, което превръща гостуването му у нас в истинско академично и интелектуално събитие.", "date": "2018.03.29", "title": "София: Лекция от акад. Умберто Галимберти ще се проведе в Столичната библиотека на 30 март"}
{"url": "http://www.focus-news.net/news/2018/03/29/2505540/veliko-tarnovo-obshtinata-osiguryava-nad-805-000-leva-za-modernizatsiya-na-obrazovatelna-infrastruktura.html", "text": "805 767 лева ще осигури Община Велико Търново за модернизация на образователна инфраструктура. Сумата представлява съфинансиране по одобрен европейски проект, с който общината ще получи още 7,9 милиона лева по оперативна програма „Региони в растеж“ 2014-2020. Със средствата, чийто общ размер е 8,7 милиона лева, ще бъдат обновени базите на три училища - СУ „Владимир Комаров“, СУ „Г. С Раковски“ и „Спортно училище Велико Търново“, както и три детски градини – „Пролет“, „Ален мак“ и „Рада Войвода“. Това съобщиха от пресцентъра на Общината.\r\nЩе бъдат реализирани групи от дейности, обобщени в три направления: постигане на енергийна ефективност; подобряване на базите на училищата и детските градини чрез конструктивно укрепване, основни вътрешни и външни ремонти, обзавеждане, осигуряване на достъпна среда на сградите; изграждане на инсталации с възобновяеми енергийни източници.\r\nСумата от 805 767 лева Община Велико Търново ще осигури чрез поемане на дългосрочен дълг от Фонда за органите на местното самоуправление в България – „ФЛАГ“ ЕАД. Кредитирането, което е заложено и в Бюджет – 2018, бе одобрено по време на днешното заседание на Великотърновски общински съвет. 60-месечен е погасителният план, а месечните вноски по никакъв начин не създават финансови трудности пред Община В. Търново.\r\nЗаместник-кметът на Старата столица Снежана Данева-Иванова обясни, че условията, свързани с кредита, са много добри и обезпечават оптималната реализация на инвестиционното намерение. Те са напълно съпоставими и дори по-изгодни спрямо банковите институции, предвид нивата на EURIBOR – средното лихвено равнище на банките в еврозоната.", "date": "2018.03.29", "title": "Велико Търново: Общината осигурява над 805 000 лева за модернизация на образователна инфраструктура"}
{"url": "http://www.focus-news.net/news/2018/03/29/2505545/aleksandar-mindachkin-asotsiatsiya-na-zarnoproizvoditelite-pazardzhik-zarnoproizvoditeli-ot-oblastta-imat-gotovnost-da-se-vklyuchat-v-efektivni-protestni-deystviya-planirani-za-3-april.html", "text": "Зърнопроизводители от Пазарджишка област имат готовност да се включат в ефективните протестни действия на Националната асоциация на зърнопроизводителите, които са планирани за 3 април, съобщи за Радио „Фокус“ – Пазарджик Александър Миндачкин, председател на Асоциацията на зърнопроизводителите в Пазарджишко. Основното им искане е  земеделските производители да бъдат изключени от подготвения Законопроект за административното регулиране на икономически дейности, свързани с нефт и продукти от нефтен произход. Законопроектът беше внесен в Народното събрание на 7 март от група от 32 депутати от почти всички парламентарни групи. На 22 март текстовете бяха обсъдени от Комисията по наблюдение на приходните агенции и борба със сивата икономика и контрабандата. \r\n„Ние упражняваме дейност по Закана за ДДС и Наредба Н-18 към него, която регулира начина за закупуване и контрол на горивата от земеделските производители. Настоящият законопроект обаче ни вменява разпоредби, които са финансова тежест за стопаните и са напълно излишни. В този Проектозакон ние сме третирани като търговци на гориво, което е абсурдно, тъй като ние сме крайни потребители“, уточни Миндачкин. Той подчерта, че от последните дни има доста промени по проблема. „Нашата остра реакция беше провокирана от начина, по който Комисия за наблюдение на приходните агенции и борба със сивата икономика разгледа Проектозакона. Подходът беше непрофесионален и лобистки. Вчера се проведе среща с министъра на земеделието. Той застана на страната на земеделските стопани, което ние адмирираме. Ние нито сме търговци на гориво, нито съхраняваме токова, а просто сме крайни потребители. Изложили нашите аргументи  и чакаме развитие. Днес има уговорена среща с Министър-председател Бойко Борисов и след нея ще имаме повече яснота по проблема“, коментира също Миндачкин.\r\nАлбена ЖИЛЕКОВА", "date": "2018.03.29", "title": "Александър Миндачкин, Асоциация на зърнопроизводителите-Пазарджик: Зърнопроизводители от областта имат готовност да се включат в ефективни протестни действия, планирани за 3 април"}
{"url": "http://www.focus-news.net/news/2018/03/29/2505546/varna-zamarsyavaneto-na-vodite-v-rayona-na-morskata-gara-veche-e-pochisteno.html", "text": "Замърсяването на водите в района на Морската гара във Варна вече е почистено. Това съобщиха от пресцентъра на Държавно предприятие „Пристанищна инфраструктура“. ДП „Пристанищна инфраструктура“ незабавно разпореди спешна проверка на създалата се обстановка, след като в Клон – ТП „Пристанище Варна” към ДППИ беше получен сигнал от Дирекция „Морска администрация - Варна” за замърсяване на акваторията около Морската гара и Рейдова кула - Варна. \r\nСлужители на ДППИ обходиха района на Морската гара и новата зона за отдих. Проверката  установи, че замърсяването на водата е с битови отпадъци, a не е предизвикано от обичайната дейност на пристанището. \r\nСъобразявайки се с „розата на ветровете“ за района на гр. Варна и географското разположение на Морска гара – Варна, натрупването на отпадъци се е получило от силните пориви на вятъра, които насочват отпадъците от целия варненски залив в затворената пристанищна акватория. \r\nЯвлението е характерно за района и източникът на замърсяването не може да бъде еднозначно идентифициран, тъй като факторите, водещи до такъв тип замърсяване, са комплексни. \r\nПо повърхността на водата няма следи и не е констатирано наличие на нефтен филм, характерен за замърсяване от нефтопродукти, липсва и специфичния при „прясно” нефтено замърсяване на морето мирис. Не са забелязани остатъци от корабните товари и отпадъци, получени в резултат от корабоплавателна дейност. \r\nПриоритет на ДП „Пристанищна инфраструктура“ е полагане на максимални грижи и усилия за опазване на околната среда, и независимо, че произходът на събралия се отпадък не беше ясен, незабавно беше осигурен специализиран плавателен съд (нефтосъбирач), който да почисти акваторията.", "date": "2018.03.29", "title": "Варна: Замърсяването на водите в района на Морската гара вече е почистено"}
{"url": "http://www.focus-news.net/news/2018/03/29/2505544/s-bogata-praznichna-programa-shte-badat-otbelyazani-139-godini-ot-obyavyavaneto-na-sofiya-za-stolitsa-na-balgariya.html", "text": "На 3 април 2018 г. отбелязваме 139 години от обявяването на София за столица на България. Дирекция „Култура” на Столична община организира в празничния ден поредица от културни прояви с вход свободен за столичани и гостите на града. Това съобщиха от пресцентъра на Столична община. От 11.00 до 13.00 часа в Американския център на Столична библиотека ще се проведе представяне на проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г. Проектът „Дзяло“ – сайт и списание, обединява интересите не само на академичните, университетските, музейните и творческите среди в България, но и на учени от Европа и света, част от които са автори на тематичните броеве на е-списанието. „Дзяло“ поддържа информационна среда в областта на хуманитаристиката и създава оригинален продукт с научно-културен облик. Включените материали изследват, разработват, анализират и вписват богатството на културните ни традиции, език и ценности в европейското разнообразие, като ги и съпоставят. \r\nОт 12.00 часа под стъкления купол на Ларгото ще се проведе концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър“. В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.          \r\nОт 17.00 часа в Градина „Кристал“ ще се състои официално откриване на изложбата „Градски истории”. Историите на града ни са с висока степен на лавинна опасност. Те са тези мънички камъни, които, къде на шега, къде не, показват новата насока, към която се движим. Понякога те са свързани директно със сградите, друг път с хората или усещането за тази преходност, в която живеем. И все пак те са оформили града от един малък градец с почти 13 000 души до мегаполиса, който е днес. Изложбата е посветена и на третия рожден ден на Етюд-и-те на София, появили се на шега, благодарение на любовта на едно момче към града и натякването на приятелите му, но превърнали се в хроника на променящия се град. В откриването ще участват Духовият оркестър и мажоретките към Първа английска гимназия.\r\nОт 18.00 часа под стъкления купол на Ларгото ще се проведе концерт на акапелна група Spectrum. Група „Спектрум” е единствен по рода си български вокален ансамбъл, чийто репертоар съвместява поп и джаз в многогласни обработки на фолклорни пиеси и песни, изпълнени изцяло без инструментален акомпанимент. Боряна Йорданова, Весела Морова, Атанас Кулински, Янко Янков и Константин Бейков са музиканти с богат и разностранен опит. Те са артисти с ярко сценично присъствие и енергия, обединени в обща цел – да създават качествено и естетически издържано изкуство, показвайки съвременното лице на българската акапелна музика.\r\nЧестването е част от Календара на културните събития на Столична община за 2018 г.", "date": "2018.03.29", "title": "С богата празнична програма ще бъдат отбелязани 139 години от обявяването на София за столица на България"}
{"url": "http://www.focus-news.net/news/2018/03/29/2505551/parlamentat-otpusna-pet-darzhavni-parichni-nagradi-za-osobeni-zaslugi-kam-balgarskata-darzhava.html", "text": "Парламентът отпусна пет държавни парични награди за особени заслуги към българската държава, предаде репортер на Агенция „Фокус“. Наградите са пожизнени и са в размер на 700 лв. месечно. Наградените са: Мария Чичикова - доайен на българската археологическа наука. Цялата научна дейност на Мария Чичикова е посветена на изследването на тракийската култура от предримската и римската епоха. Тя има съществен принос в изследването на тракийския царски град Севтополис, на гетската столица Хелис, на римския лагер и ранновизантийски град Нове край Свищов, където ръководи българската експедиция от 1976 до 1986 г. Мария Чичикова проучва известната гробница с кариатидите в Гинина могила край с. Свещари, Разградско, която е паметник на ЮНЕСКО. Чичикова е ръководила проучванията на Некропола на Севтополис, на Тракийската гробница при Калояново, Сливенско, и на тракийското селище при Пшеничево, Старозагорско, епонимен обект за проучването на ранножелязната епоха в Тракия. Автор е на 6 монографии и над 200 научни статии и студии, сред които водещи са изданията с резултатите от проучването на Севтополис, на Свещарската гробница, на Калояновската гробница и много други. С многобройните си публикации и с участието си в редица международни форуми Мария Чичикова популяризира древната тракийска култура и археологическата наука в България по света. За приноса й в проучването на античната култура е избрана за член-кореспондент на Немския археологически институт - един от най-авторитетните научни институти в областта на класическата археология.\r\nМария Чичикова ръководи Секцията за тракийска археология при НАИМ-БАН от самото ѝ основаване през 1982 г. За приноса си към развитието на българската археология Мария Чичикова е удостоена с множество международни и български награди и отличия. Тя е носител на орден „Св. св. Кирил и Методий\" II степен, на полския орден за заслуги към полската култура, както и на юбилеен медал „50 години България в ЮНЕСКО\" на Министерството на външните работи и на две отличия на Министерството на културата.\r\nЗа проучването на емблематични археологически паметници от античността Мария Чичикова е избрана за почетен гражданин на гр. Свищов през 1984 г. и на гр. Казанлък през 1986 г.проф. Иван Дреников - е български пианист със световна кариера. В продължителната си кариера проф. Дреников е концертирал в най-престижните зали на всички континенти - с прочути оркестри и диригенти, сред които Янош ференчик, Пиер Дерво, Карло Цеки, Добрин Петков, Бруно Кампанела, Васил Казанджиев и много други.Професор Дреников е свирил в цяла Европа, Америка, Азия, Австралия със световни оркестри и диригенти. Изнасял е концерти в зали като Таво\", \"Шанз-Елизе\", \"Шатле\", \"Санта Чечилия\", \"Чайковски\", \"Дворжак\", \"Карл Орф\" и др.\r\nИван Дреников е удостоен с множество международни и български награди и отличия, сред които: III награда на Международния конкурс \"Феручо Бузони\" (наградата му осигурява стипендия на италианското Външно министерство за обучение в Италия - 1963 г.); I награда на конкурса за пианисти на Софийската филхармония (1965 г.); Голямата награда на Международния конкурс \"ф. П. Нелия\", гр. Енна (1966 г.), награда на UNICEF за изключителен принос в изпълнителското изкуство; \"Златният стрелец\", Рим; почетен диплом на Европейската академия за изкуства, франция. През годините проф. Иван Дреников е журирал международни клавирни конкурси в САЩ, Италия, Япония и България.\r\nПрез 2006 г. в САЩ е издаден компактдиск с изпълнения на Дреников и оркестъра на Българското национално радио.Александрина Милчева - е българска оперна певица, мецосопрано. Начало на международната известност на Александрина Милчева поставя спечелената през 1966 г. голяма награда на Международния певчески конкурс в Тулуза. След първите ѝ успешни участия в чужбина през 1968 г. се присъединява към състава на Софийската опера, където пее в някои от най-запомнящите се роли: Амнерис от „Аида\", Азучена от „Трубадур\", Марина от „Борис Годунов\", Октавиан от „Кавалерът на Розата\", Аделджиза от „Норма\", принцеса ди Буйон от „Адриана Лекуврьор\" и преди всичко Кармен от едноименната опера. През 70-те получава международно признание. Александрина Милчева пее на много сцени като парижката Гран опера, Ковънт Гардън (The Royal Opera House, Covent Garden), Метрополитън опера, Болшой театър, Театро Колон - Буенос Айрес, оперите в Барселона, Мадрид, Сан Франциско, Далас, Синсинати, Токио, Рио де Жанейро, Цюрих, Женева, Лозана, Мюнхен, Хамбург, Бон и много други.\r\nВ продължение на десетилетие след 1977 година Александрина Милчева е постоянна солистка на Виенската опера. На италианска сцена се налага през 80-те години след успешното представяне на Марфа в „Хованщина\" на Модест Мусоргски в „Ла Скала\" през 1981 година. На сцената Александрина Милчева си е партнирала с Пласидо Доминго, Лучано Павароти, Хосе Карерас, Владимир Атлантов, Алфредо Краус, Борис Христов, Николай Гяуров, Никола Гюзелев, Саймон Естес, Самуел Рейми, Гена Димитрова, Райна Кабаиванска и др. Александрина Милчева е основател на Международната оперна академия „Сакра\", откъдето стартират оперната си кариера редица изтъкнати български и чуждестранни певци, като Таня Баумгартнер, Цветелина Малджанска, Йорданка Дерилова, Камен Чанев, Виолета Радомирска, Евгения Ралчева, Алек Аведисян и др. През 1998 г. Александрина Милчева е удостоена с орден „Стара планина\".Павел Поппандов -  един от символите на българското кино и театър и е сред най-популярните български актьори. През годините Павел Поппандов е работил в Студия за игрални филми „Бояна\", Театър „Възраждане\", Държавния сатиричен театър и др. Изиграл е множество роли в театъра, сред които: Трендафил Акациев („Трендафил Акациев I и II\" от Недялко Йорданов), Иван („Домашен ресторант\" от Ив. Петров), Борис („Детектор на лъжата\" от Василий Сигарев), Авихол („Старчето и стрелата\" от Никола Русев), Джон („Календарни момичета\" от Тим Фърст) и др.\r\nПавел Поппандов се е снимал в роли в над 50 български филма, сред които: фотографът от „Дърво без корен\" - 1974 п, реж. Хр. Христов, Спас - „Този истински мъж\" - 1975 г., реж. Ал. Обрешков, Евтим, Панталей от „Щурец в ухото\" - 1976 г., „Панталей\"- 1978 г., реж. Г. Стоянов, Динко от „Мъжки времена\" -1977 г., реж. Е. Захариев, Треньорът, Рудолф разбойникът-„Войната на таралежите\" -1979 г., „13-ата годеница на принца\" -1987, реж. Ив. Гръбчева, Кънчо Пеев от „Двойникът\" - 1980 г., реж. Н. Волев, бате Ангел, чичо Чони - „Похищение в жълто\" -1981 г., „Търси се съпруг за мама\" - 1985 г., реж. М. Евстатиева-Биолчева, Павел, Милко от „Оркестър без име\" - 1982 г., „Равновесие\" -1983 г., реж. Л. Кирков, Лошият, Слави Фотев - „Куче в чекмедже\" - 1982 г., „Васко да Гама от село Рупча\" - 1986 г., реж. Д. Петров, Крум от „Стената\" -1984 г., реж. Е. Цанев, Учителят по физкултура, Келнерът – „Вчера\" - 1988 г., „Адио, Рио\" - 1989 г., реж. Ив. Андонов, Работник от „Кратка история\" - 2007, реж. П. Мечков, и много други. Павел Поппандов, Георги Мамалев и Велко Кънев създават популярния проект „НЛО\" през 80-те години - до 1997 г.Павел Поппандов е носител на национални и международни награди, сред които: „Наградата на София\" за участието си във филма „Щурец в ухото\" - 1979 г., отличия „за най-добра мъжка роля\" на Фестивала на трудещите се за филма „Пантелей\" (Чехословакия, 1979 г.) и много други.проф. Петър Льондев - български композитор, педагог, етномузиколог и общественик. В продължение на 32 години проф. Петър Льондев е работил в Института за музикознание при Българската академия на науките като научен сътрудник.\r\nВ този период проф. Льондев записва над 40 000 народни песни и инструментални мелодии, половината от които нотира. Той е автор на редица статии и научни трудове в областта на българската музикална фолклористика, от които: „Музикален фолклор от село Българин, Харманлийско\", „111 автентични народни тракийски песни\", „111 народни песни от кюстендилския край - в съавторство с Петър Пешев\", „Процеси на ладообразуването при тракийската народна танцова инструментална мелодия\", „Метроритмични посоки на тракийската народна танцова и инструментална мелодия\", „Орнаментални стереотипи в тракийската народна танцова инструментална мелодия\" и др.\r\nПетър Льондев е автор на над 700 детски и хорови произведения за най-малките, които се ползват с голяма популярност и са многократно отличавани на конкурси и фестивали: 7 награди на Радиоконкурса „Да запеем дружно\", 8 награди на Конкурса „Сладкопойна чучулига\", голямата награда за 2001 г. на Фестивала „Златният петел\" и др.\r\nНай-доброто от творчеството на проф. Петър Льондев е отпечатано в песенните сборници „Избрани песни\", „Къщичка за песни\" и „Вълшебният килим\", както и песни в двете му грамофонни плочи „Песнички за всички\", „Капитан Рачо\" и др.\r\nВ периода 2011-2014 г. проф. Петър Льондев е председател на Съюза на българските композитори.\r\nДеница КИТАНОВА", "date": "2018.03.29", "title": "Парламентът отпусна пет държавни парични награди за особени заслуги към българската държава"}
{"url": "http://www.focus-news.net/news/2018/03/29/2505552/sofiya-79-godishna-zhena-e-zaginala-na-myasto-sled-kato-e-bila-blasnata-ot-mikrobus-v-kv-sv-troitsa.html", "text": "79-годишна жена е загинала на място след като е била блъсната от микробус в столичния квартал „Св. Троица“. Това съобщиха за Агенция „Фокус“ от СДВР. Сигналът за инцидента е получен около 12.10 часа. Микробус „Мерцедес“ е правил маневра на заден ход и при извършването ѝ е блъснал жената, която е загинала на място. Причините за инцидента се изясняват към момента.", "date": "2018.03.29", "title": "София: 79-годишна жена е загинала на място след като е била блъсната от микробус в кв. „Св. Троица“"}
{"url": "http://www.focus-news.net/news/2018/03/29/2505549/sofiya-zapochva-sedmata-natsionalna-kampaniya-za-nasarchavane-na-cheteneto-pohodat-na-knigite.html", "text": "Започва седмата Национална кампания за насърчаване на четенето „Походът на книгите“. Това съобщиха от пресцентъра на Столична община. Тази година „Походът“ е с фокус върху ранното детско четене и ще съпътства първото издание на Софийския международен литературен фестивал за деца и младежи от 18 до 22 април в Младежки театър. През целия пролетен април „Четем заедно, растем заедно!“.\r\nОт 2 до 23 април 2018 г. ще се проведе седмото по ред издание на „Походът на книгите“ – кампанията, чийто фокус е насърчаване интереса на децата към четенето и книгите. На 2 април в 10:00 часа в Детския отдел на Столична библиотека (пл. „Славейков“ №4 ще бъдат представени целите, фокуса и инициативите на тазгодишното издание на кампанията, както заедно отбележим Международния ден на детската книга. От 10:00 часа започва среща с журналисти в Детско-юношеския отдел на Столична библиотека, на която представители на организаторите от Асоциация „Българска книга“, издателства, Българска библиотечно-информационна асоциация, фондация „Детски книги“, Столична библиотека ще представят инициативите си и програмата на „Походът на книгите“ – 2018 г. \r\nЩе научите повече за програмата и участниците в първото издание на Софийския международен литературен фестивал за деца и юноши, организиран от Асоциация „Българска книга“ (от 18 до 22 април в Младежкия театър „Н. Бинев“) ; „Маратон на четенето“, който през м. април ще обхване библиотеките и читалищата в страната, инициатива на Библиотечната асоциация; Литературната награда за детска книжка, номинирана от деца – „Бисерче вълшебно“ на фондация „Детски книги“; ще бъде представен наръчникът за учители и родители, насърчаващ ранното детско четене и видео, съпътстващо кампанията „Четем заедно, растем заедно“, домакините ще представят априлската програма на Столична библиотека и др.;\r\nОт 11.00 часа е официалното откриване на Националната кампания „Походът на книгите“ и програмата, посветена на Международния ден на детската книга, с приветствие от домакините Юлия Цинзова, директор на Столична библиотека; Велизара Добрева, Председател на Управителния съвет на АБК и Галя Дянкова, член на Управителния съвет на Асоциация „Българска книга“; официални лица, както детските писатели Катя Антонова и Радостина Николова;\r\nОт 15:00 часа празничната програма за малките читатели продължава с гостувания в Детския отдел на Ирина Първанова-Раши, Цветана Радушева, Свилена Рачева, Йоана Кирчева и Людмила Сланева, които също ще споделят откъс от любимите си детски книги и разкажат за любовта към четенето;\r\nПрез целия ден, децата, които посетят Детско-юношеския отдел на Столична библиотека, костюмирани като любим образ от детска книга, ще получат специална награда от домакините по повод Международния ден на детската книга.\r\nМеждународният ден на детската книга се отбелязва на 2 април в целия свят и съвпада с рождения ден на датския писател Ханс Кристиан Андерсен, създал едни най-популярните приказки на всички времена. Преди 60 г. ЮНЕСКО учредява Международен Златен медал на името на Андерсен, наричан още Малка Нобелова награда.\r\nНационалната кампания за насърчаване на четенето „Походът на книгите“ е изцяло некомерсиална и се организира от Асоциация „Българска книга“, в партньорство с Министерство на образованието и науката и Столична община, със съдействието на Регионално управление на образованието – София-град. Стартира ежегодно на празничния 2-и април и продължава до 23-и април, обявен от ЮНЕСКО за Международен ден на книгата и авторското право. За шестте си издания досега кампанията е достигнала до повече от 12 000 деца в цялата страна, а в много от участвалите училища и детски градини в последствие са открити нови библиотечни звена или съществуващите са допълнени с актуални заглавия от света на детската литература. \r\nПрез 2018 г. Националната кампания „Походът на книгите“ е с фокус ранното детско четене (от 0 до 7 години) и ще посвети инициативите си на тази тема. Кампанията започва с официалната празнична програма на 2 април - Международен ден на детската книга в Столична библиотека; включва още една инициатива с национално покритие „Маратон на четенето“ на Българска библиотечно-информационна асоциация в библиотеки и читалища в цялата страна; както  националния конкурс „Бисерче вълшебно“ на фондация „Детски книги“, в която българските деца избират своя любима детска книга; информационната кампания „Четем заедно, растем заедно!“ с полезни съвети за родителите и учителите; Дни на отворени врати в Дом-музей на Ангел Каралийчев (адрес: бул. „Васил Левски“ № 60, ет. 1 (3 – 5 април, 10 - 13 април 2018 г.; с тематична беседа и представяне, посветени на българския приказник и книгите му от 11:00 ч. в посочените дни, вкл.) при подкрепата на Националния дворец на децата, и още събития на издателства, книжарници, училища и детски градини в цялата страна.\r\nВ рамките на кампанията ще се проведе и първият, изцяло „детски“ Софийски международен литературен фестивал за деца и младежи в Младежки театър „Николай Бинев“ в периода 18 - 22 април. Всички фестивални събития от сряда до неделя във времето от 10:00 до 19:00 часа са със свободен вход, като в рамките на пет дни Фестивалът ще срещне детската публика с европейски, български писатели, с поети, художници, илюстратори на литература и книги за деца и подрастващи. \r\n„Походът на книгите“ е част от Културния календар на Столична община за 2018 г. \r\nОрганизатори са Асоциация „Българска книга“ и Българска библиотечно-информационна асоциация\r\nПартньори на кампанията са Министерство на образованието и науката, Регионално управление на образованието – гр. София, фондация „Детски книги“, Младежки театър „Н. Бинев“, Национален дворец на децата.", "date": "2018.03.29", "title": "София: Започва седмата Национална кампания за насърчаване на четенето „Походът на книгите“"}
{"url": "http://www.focus-news.net/news/2018/03/29/2505532/sofiyska-gradska-prokuratura-predade-na-sad-zamestnik-ministara-na-transporta-angel-popov-za-izmama.html", "text": "Днес Софийска градска прокуратура (СГП) внесе в Софийски районен съд (СРС) обвинителен акт срещу обвиняем Ангел Попов, зам.-министър на транспорта, информационните технологии и съобщенията, за извършена от него измама. Това съобщиха от пресцентъра на Апелативна прокуратура - София. Попов е обвинен за това, че на неустановена дата през месец август 2012 г. в град София, с цел да набави за себе си имотна облага в размер на 8 000 евро възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията, ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт. \r\nВ хода на разследването е установено, че към 2012 г. Попов нямал никакво служебно или лично отношение към работната група в Министерството на транспорта, информационните технологии и съобщенията, която била оторизирана да разпределя ЕКМТ/СЕМТ разрешения за транспорт. \r\nВъпреки това той създал невярното впечатление у управител на транспортна фирма, че може да повлияе върху решението на този колективен орган, като предаде различни суми на някой от членовете му, назовани поименно от Попов. \r\nВ действителност това било обективно невъзможно, тъй като сочените от него лица изобщо не били част от тази работна група. Попов е с мярка за неотклонение „Подписка“. \r\nАко бъде признат за виновен, той може да получи наказание лишаване от една до шест години лишаване от свобода.", "date": "2018.03.29", "title": "Софийска градска прокуратура предаде на съд заместник-министъра на транспорта Ангел Попов за измама"}
{"url": "http://www.focus-news.net/news/2018/03/29/2505556/montana-42-godishen-mazh-e-umartvil-kuche-s-pnevmatichna-pushka-v-s-beli-mel.html", "text": "42-годишен мъж е умъртвил куче с пневматична пушка в с. Бели Мел. Това съобщиха от  ОДМВР-Монтана. На 28 март, около 09.30 ч. в с. Бели Мел, общ. Чипровци, в двора на частен имот, Р.Л./42 г./ от гр. София проявил особена жестокост към гръбначно животно, като произвел изстрели със законно притежавана от него пневматична пушка \"Хътсън Доминатор 200 W\" по куче с неустановена порода, собственост на живеещата на адреса жена на 83 г. Животното е умъртвено н място. Местопроизшествието е посетено от дежурна оперативна група. Извършен е оглед и е образувано досъдебно производство. Пушката е иззета. Работата по случая продължава РУ Монтана.", "date": "2018.03.29", "title": "Монтана: 42-годишен мъж е умъртвил куче с пневматична пушка в с. Бели Мел"}
{"url": "http://www.focus-news.net/news/2018/03/29/2505548/alfa-risarch-narastva-odobrenieto-za-premiera-boyko-borisov-v-rezultat-ot-vanshno-politicheskata-aktivnost.html", "text": "Нараства одобрението за премиера Бойко Борисов (от 33% до 36%) в резултат най-вече от външно-политическата активност и председателството на Съвета на ЕС. Това показват резултатите от регулярното проучване на обществено-политическите нагласи на Агенция „Алфа Рисърч”.Доверие в правителството и министрите\r\nДве тенденции в обществените нагласи към дейността на правителството се открояват в края на месец март:\r\nЗапазване доверието на 21% от българските граждани и нарастване на одобрението за премиера Б. Борисов (от 33% до 36%) в резултат най-вече от външно-политическата активност и председателството на Съвета на ЕС; \r\n4%-ов ръст в дела на критиците на кабинета, като следствие от поредицата вътрешно-политически скандали.\r\nПрез последните три месеца външно-политическите теми, както и активността на българското правителство по тях, оказват силно и на моменти определящо влияние върху общественото мнение. Мнозинството от българите продължават да отстояват членството в ЕС и НАТО като важни за страната приоритети. Същевременно, изострянето на взаимоотношенията ЕС – Русия, ЕС-Турция, както и различията между партии и институции по реакциите и ролята на България в тях, оформят сериозна червена линия в българското общество. Случаи като поведението на руския патриарх Кирил при посещението му по случай националния празник срещат остра реакция: за 67% то е неприемливо не само заради накърнената национална гордост, но и заради по-широкия прочит на тези думи като изискване как да се държи и развива една суверенна страна. Което води до поредния неочакван ефект върху общественото мнение. Защото едва ли някой можеше да предвиди, че точно след 3-ти март, обичайно силните симпатии на българите към Русия ще отбележат интензивен спад – от 66% до 56%.\r\nМакар и често засенчвано от текущи скандали, българското европредседателство, оказва своето въздействие върху обществените нагласи. Малко над половината от пълнолетните жители на страната следят едни или други негови прояви. Най-голяма част, 37%, оценяват като успешен неговия ход до момента, срещу 13% като неуспешен. 50% изразяват подкрепа за  правителството в усилията му да постави интеграцията на страните от Западните Балкани във фокуса на европейския дневен ред.\r\nВъпреки положителните оценки за външната политика, вътрешните политики продължават да генерират критични нагласи към правителството. Противоречивите му действия във важни за ежедневието на хората сфери - икономика, борба с престъпността и корупцията, правосъдие, здравеопазване - съпътстващите ги скандали, както и периодичните търкания между коалиционните партньори подхранват усещането за неоползотворени възможности и управленски дефицити. Най-критични към правителството са както симпатизантите на БСП и ДПС от малките населени места, така и по-взискателните, с по-високи очаквания жители на големите градски центрове. Разликата между тях е, че левите избиратели не подкрепят и външната политика на правителството, докато градската средна класа е с категорична проевропейска ориентация.\r\nНай-сериозен отзвук във вътрешен план продължава да има сделката за продажбата на ЧЕЗ. 42% от пълнолетните жители на страната припознават в този скандал опит за дискредитиране и сваляне на кабинета. Реакцията на управляващите обаче оставя у мнозинството от 57% впечатлението, че правителството е замесено в нея по някакъв начин. \r\nКонкретните събития се отразяват относително слабо на общото доверие към кабинета, но имат значително влияние върху оценката за работата на отделните министри. Като най-успешен продължава да се откроява вицепремиера Томислав Дончев (с индекс за дейността си от 22.4), следван от военния министър Красимир Каракачанов (11.6). Място сред „отличниците“ намират и пряко ангажираните с външно-политическата дейност министри Лиляна Павлова (8.6) и Екатерина Захариева (6.1).\r\nВ другия край на таблицата, с относително най-ниски оценки, се позиционират министрите на правосъдието Цецка Цачева (с отрицателен индекс от -19.9), вицепремиера Валери Симеонов (17.3), и рязко понижила рейтинга си енергиен министър Теменужка Петкова (-16.4). Доверие в институциите\r\nБългарските граждани продължават да проявяват висока критичност към дейността на мнозинството от институциите в страната. \r\nИзключение от тази тенденция прави президентът Р. Радев, който се ползва с доверието на 59% от пълнолетните жители на страната. Въпреки положителния тренд обаче, част от действията му също се посрещат критично. Ползвайки се със значително по-висок кредит на доверие от лидера на БСП, той получава повече позитивни оценки като вътрешен коректив на управляващите, отколкото опозицията, но не получава такива по отношение на външно-политическите им действия. Едва следващите месеци ще покажат как ще се развие динамиката в тези отношения.  \r\nОдобрението за Народното събрание (12%) и председателя му Цв. Караянчева (21%) бележи леко подобрение през първите три месеца от годината. Въпреки това парламентът продължава да търпи сериозна криза на обществено доверие.\r\nАналогична е ситуацията с отношението към правораздавателните и правоохранителни институции, чиято дейност е съпътствана от трайна критика: съд (9% положителни оценки срещу 56% отрицателни), главен прокурор (10% положителни оценки срещу 43% отрицателни). Поредицата от случаи на битови престъпления през последните месеци се отразява в отчетлив спад на одобрението за работата на полицията (от 27% на 20%) и силен ръст в неодобрението (от 30% до 41%).", "date": "2018.03.29", "title": "\"Алфа Рисърч\": Нараства одобрението за премиера Бойко Борисов в резултат от външно-политическата активност"}
{"url": "http://www.focus-news.net/news/2018/03/29/2505554/alfa-risarch-bsp-skasyava-distantsiyata-s-gerb-no-ne-zaradi-elektoralen-rast-a-zaradi-spada-na-osnovniya-politicheski-oponent.html", "text": "БСП скъсява дистанцията с ГЕРБ, но не заради електорален ръст, а заради спада на основния политически опонент. Трите месеца от началото на годината не променят съществено позициите на основните политически сили и техните  лидери, но дават интересни индикации за резултатите, към които ги води тяхното политическо позициониране. Това показват резултатите от регулярното проучване на обществено-политическите нагласи на Агенция „Алфа Рисърч”.\r\nГЕРБ търпи лека електорална ерозия в резултат от скандалите около ЧЕЗ и вътрешно-коалиционните сътресения. Любопитно е, че вътрешнопартийните удари между „патриотите“ рикошират в големия коалиционен партньор и нанасят допълнителни щети върху неговия имидж. Въпреки този развой, ГЕРБ запазва мястото си на първа политическа сила с подкрепа от 23.1% от всички избиратели. Външно-политическата активност на лидера на партията  Б.Борисов води до ръст от 3 на сто в неговия личен рейтинг – до 36%. През периода нарастват обаче и негативните мнения за управлението, което би представлявало риск най-вече в ситуация на мажоритарен избор, ако срещу кандидатите на управляваща партия се изправят силни опоненти.\r\nКато основна опозиционна сила, БСП отбеляза поредица от свои победи през изминалия период. Възползва се от текущите скандали, от разпалените от дебатите по Истанбулската конвенция обществени страхове, от националистическа реторика около посредническата роля на България в диалога между ЕС и Турция. В резултат, с подкрепа от 20.5% левицата скъсява дистанцията с ГЕРБ, но не заради електорален ръст, а заради спада на основния политически опонент. Лидерът на партията, К.Нинова (доверие 26.4%) също не успява да повиши личния си рейтинг. Като по-сериозен проблем пред партията се очертава обаче стратегическото разминаване между антиевропейската й реторика и първия тест за нейното електорално влияние – Европейските избори догодина. Ерозирайки успешно образа на Европа сред част от своите избиратели, тя намалява  мобилизацията в ляво, в следствие на което изостава по-значително от ГЕРБ, отколкото при национален вот. Така, рискът пред нея е да попадне в своего рода капан на собствените си ПР победи. \r\nВъпреки скандалите помежду им, Обединените патриоти успяват да се задържат на 5.2% електорална подкрепа. Кр. Каракачанов е с най-висок личен рейтинг (29.8%), следван от В.Симеонов – 11.4% и В.Сидеров – 6.4%. Отрицателните оценки и към тримата лидери нарастват, но позитивните не намаляват. В случая, националистите се възползват от т.нар. ефект на негативната мобилизация – увеличаването на обществената нетърпимост към техни публични изяви, води до консолидация на феновете им. \r\nПри ДПС, както и при Воля, съществени промени не се наблюдават. Движението  със сигурност би имало  парламентарно представителство (5.1%), докато“воля-та“ няма да е достатъчна да вкара отново партията на В. Марешки в парламента (2.0%). \r\nТвърде ниска, вероятно дори наказателно ниска, остава подкрепата за фрагментираната извънпарламентарна десница. Всяка една от партиите събира между 0.6% 1.8%. От лидерите им с относително най-висока подкрепа се ползва Христо Иванов (9%). Заради категоричните проевропейски нагласи на избирателите им, Европейските избори са благоприятна възможност за пробив за тези партии. Въпросът е дали във формата и с лицата, с които ще се явят, те ще дадат шанс за представителство на своите потенциални избиратели.", "date": "2018.03.29", "title": "\"Алфа Рисърч\": БСП скъсява дистанцията с ГЕРБ, но не заради електорален ръст, а заради спада на основния политически опонент"}
{"url": "http://www.focus-news.net/news/2018/03/29/2505553/kmetat-na-plovdiv-ivan-totev-remontat-na-ploshtad-tsentralen-shte-zapochne-prez-lyatoto-na-2019-godina.html", "text": "Ремонтът на площад „Централен“ в Пловдив ще започне през лятото на 2019 година. Това съобщи пред журналисти кметът на града Иван Тотев, предаде репортер на Радио „Фокус”- Пловдив. „Обмисляме да не стартираме ремонта на площада поне първите няколко месеца на 2019 година”, каза кметът на Пловдив. Идеята е да мине стартиращата церемония на „Пловдив – Европейска столица 2019”, която е определена за 12 януари.\r\nРаботата по улиците в центъра на Пловдив почти е приключила, очаква се отварянето и на проектите за ремонт на улици, финансирани по ОП „Региони в растеж”. Работата ще продължи, но не точно в центъра, а там, където е възможно, за да не се пречи. „Иска ми се проектът Небет тепе да стартира, надявам се догодина това да стане”, посочи още кметът на Пловдив. До 15 април ще излезе и идейният проект за Източната порта. По думите на Иван Тотев Общината прави всичко възможно да отвори улиците в Тютюневия град, но все още няма яснота за режимите. \r\n„Поне за укрепванията в района нещата ще се придвижват по-бързо, за да сме готови за събитията на „Пловдив 2019“, коментира Иван Тотев.\r\nДнес отварят офертите за обновяването на пл. „Централен“. Процедурата беше блокирана за няколко месеца.\r\nЦветана ТОНЧЕВА", "date": "2018.03.29", "title": "Кметът на Пловдив Иван Тотев: Ремонтът на площад „Централен“ ще започне през лятото на 2019 година"}
{"url": "http://www.focus-news.net/news/2018/03/29/2505557/politico-petima-dushi-sa-zadarzhani-v-italiya-v-ramkite-na-antiteroristichna-operatsiya.html", "text": "Италианските власти са задържали петима души в рамките на мащабна антитерористична операция в централните и южните части на страната, предава  Politico.\r\nСмята се, че заподозрените са свързани с Анис  Амри, 24-годишния тунизиец, който е планирал нападението в Берлин през декември 2016 г., при което камион, врязал се в коледен пазар, уби 12 души. Амри, бе застрелян край Милано дни след нападението.\r\nЗадържаните са заподозрени , че са фалшифицирали документи, планирали са терористични атаки и че са подпомагали влизането на радикализирани тунизийци в Европа. Няма доказателство, че имат връзка с нападението в Берлин или че са планирали нападения в Италия.\r\nОперацията е последната от серия арести тази седмица, насочени към заподозрени за връзки с „Ислямска държава“.\r\nИталианският вътрешен министър Марко Минити предупреди, че голям брой терористи от чужбина искат да се върнат в Европа през Италия и допълни, че опасността от тероризъм в страната е висока.  Виктор Турмаков", "date": "2018.03.29", "title": "Politico: Петима души са задържани в Италия в рамките на антитерористична операция"}
{"url": "http://www.focus-news.net/news/2018/03/29/2505555/dobrich-otdel-kraeznanie-v-regionalna-biblioteka-dora-gabe-sahranyava-dokumenti-svarzani-s-lichnostta-i-deloto-na-kapitan-dimitar-spisarevski.html", "text": "Отдел „Краезнание“ в Регионална библиотека „Дора Габе“ съхранява документи, свързани с личността и делото на капитан Димитър Списаревски. Това съобщи Галя Маринова, главен библиотекар в направление „Библиотечно-библиографско и информационно обслужване“, предаде кореспондент на Радио „Фокус” – Варна. „Регионална библиотека \"Дора Габе\" пази паметта за капитан Димитър Списаревски, извършил един от най-забележителните бойни подвизи във военната ни история. Да припомним, че роденият в Добрич капитан Димитър Списаревски е български летец-изтребител, загинал геройски при първия си боен полет, след като сваля тежък американски бомбардировач Б-24 чрез въздушен таран, по време на бомбардировките на София през Втората световна война“, каза Галя Маринова. Сред богатия краеведски фонд на библиотеката се съхраняват и документи, свързани с живота и подвига на първия български „таран”. Ползвателите на сектор „Краезнание“ и гражданите на Добрич имат възможност да се запознаят с библиотечни документи – книги, периодични издания, снимков материал и други материали, разкриващи родословието на Списаревски, саможертвата на летеца и отражението ѝ в художествената литература. Сред тях са книгите на Любен Овчаров „Списаревски. Повест за живата торпила“, „Капитан Димитър Списаревски – Летец изтребител. Живата торпила. Живот и гибел“ на Кремена Желязкова, „Наричаха го Спаич“ на краеведа Атанас Пеев, „Сродени с Добруджа и Личности и събития“ на Георги Топалов, Речник за произхода, родословията и тълкованията на имената на някои български родове и фамилии от Добричка област, „За честта и славата на България“, „Паметниците в град Добрич“. „Интерес за гражданите биха представлявали и много статии от сп. „Краезнание“ от 2012 и 2007 г., сп. „Клуб Криле“ от  2016 г. и др. В европейската дигитална библиотека Европеана  библиотеката представи сред бележитите личности на Добруджа и фотография на Капитан Димитър Списаревски, с който Добрич се гордее“, припомни Галя Маринова. Добрич пази паметта за кап. Димитър Списаревски - в добруджанския град е поставена паметна плоча, увековечаваща подвига му, има и улица на негово име. \r\nЖулиета НИКОЛОВА", "date": "2018.03.29", "title": "Добрич: Отдел „Краезнание“ в Регионална библиотека „Дора Габе“ съхранява документи, свързани с личността и делото на капитан Димитър Списаревски"}
{"url": "http://www.focus-news.net/news/2018/03/29/2505560/dobrich-hudozhestvenata-galeriya-poluchi-darenie-ot-hudozhnika-stoimen-stoilov.html", "text": "Художествената галерия получи ценно дарение от художника Стоимен Стоилов. Дарението и поводът за него бяха представени на пресконференция от директора на галерията Евелина Ханджиева и самият дарител, предаде кореспондент на Радио „Фокус” – Варна. Дарението е живописна картина на световно известния художник, озаглавена „Ренесансов мотив”. Живописното платно е внушително като размери и е рисувано с маслени бои, моделин паста и молив. Творбата е създадена  през 2001 г. във Виена, където е била излагана по различни поводи. „В нея се опитах да постигна впечатлението за фреска. Дарявам я в Добрич защото галерията в Добрич е най-хубавата в цялата страна”, сподели художникът. Стоимен Стоилов е автор също на известното рисуваното керамично платно в Дом – паметника „Йордан Йовков”, наречено „Героите на Йовков”. То е първото пано в страната, изпълнено в техниката „рисувана керамика“. За него през 1983 г. художникът получава голямата награда на името на Илия Петров за стенопис, присъдена от Съюза на българските художници. Галерията в Добрич притежава 18 творби на Стоимен Стоилов – графики, литографии и рисунки, създадени в периода 1977 – 1988 г. Според директора на галерията Евелина Ханджиева съвсем скоро новото дарение ще намери своето място в постоянната експозиция. Гост на събитието бе и зам.-кметът „Хуманитарни дейности“ в Община град Добрич д-р Емилия Баева. \r\nЖулиета НИКОЛОВА", "date": "2018.03.29", "title": "Добрич: Художествената галерия получи дарение от художника Стоимен Стоилов"}
{"url": "http://www.focus-news.net/news/2018/03/29/2505559/sofiyska-rayonna-prokuratura-vnese-obvinitelen-akt-sreshtu-shofyor-za-prichinena-katastrofa-pri-koyato-e-postradala-zhena.html", "text": "Под ръководството и надзора на Софийска районна прокуратура e приключено разследването по досъдебно производство, водено срещу обв. Борис М., за нарушаване правилата за движение по пътищата при управление на МПС, последвано от причиняване по непредпазливост на телесна повреда на друго лице. Това съобщиха от пресцентъра на Прокуратура на Република България.\r\nС внесен от СРП днес обвинителен акт, Борис М. е обвинен в това, че на 14 май 2017 г. около 14.30 часа в гр. София, при управляване на лек автомобил марка „Опел”, модел „Мерива”, в самостоятелното пътно платно на бул. „Цариградско шосе” в района на кръговото кръстовище на 4-ти километър, с посока на движение от ул. „Димитър Моллов” към бул. „Асен Йорданов”, е нарушил правилата за движение по пътищата, установени в Закона за движението по пътищата, като движейки се по път без предимство, навлязъл в кръговото кръстовище, не пропуснал и ударил с предната си част движещия се в кръговото кръстовище лек автомобил марка „Субару”, модел „Форестър”, управляван от М. Д. По този начин, по непредпазливост причинил средна телесна повреда на пътничката от лек автомобил марка „Субару” с инициали В. Д., изразяваща се в изкълчване на лявата раменно-лопаткова става, причинило на пострадалата трайно затруднение движенията на левия горен крайник. Извършеното от М. деяние се наказва с лишаване от свобода до три години или пробация.\r\nПредстои делото срещу М. да бъде насрочено за разглеждане в Софийски районен съд.", "date": "2018.03.29", "title": "Софийска районна прокуратура внесе обвинителен акт срещу шофьор за причинена катастрофа, при която е пострадала жена"}
{"url": "http://www.focus-news.net/news/2018/03/29/2505563/varna-okrazhniyat-sad-opredeli-merki-za-neotklonenie-zadarzhane-pod-strazha-na-obvinyaemite-izvarshili-krazhba-na-chasti-ot-zhelezopatno-saorazhenie.html", "text": "Днес състав на Варненския окръжен съд уважи исканията на Окръжната прокуратура във Варна да бъде определена най-тежката мярка за процесуална принуда – задържане под стража, на 31-годишния Йордан Д. от Девня и 32-годишния варненец Кирил Д. Това съобщиха от пресцентъра на Апелативна прокуратура - Варна. Те са привлечени като обвиняеми по две обвинения – за повреди на железен път, с което е създадена опасност за живота на другиго, и за кражба чрез използване на техническо средство в съучастие. \r\nНа 27 март 2018 г. бил подаден сигнал за кражба от железопътни линии във Варна. След проведени незабавни оперативно-издирвателни и процесуално- следствени действия на място органите на реда установили извършителите. Единият от тях – девненецът Йордан Д., действал по време на кражбата от железопътните релси при условията на опасен рецидив.\r\nДвамата мъже отрязали с ножица за арматура четири захранващи съединителя на 8 коловоз и стрелка №30 във Варна с цел кражба. По неотложност бил извършен оглед на местопроизшествието, на което разследващите намерили ножицата за рязане, парчета релсови съединители и торба, в която двамата извършители поставили предназначените за кражба отрязани съединители с различна дължина. \r\nОпределенията на Варненския окръжен съд подлежат на обжалване пред Апелативния съд във Варна.", "date": "2018.03.29", "title": "Варна: Окръжният съд определи мерки за неотклонение „Задържане под стража“ на обвиняемите, извършили кражба на части от железопътно съоръжение"}
{"url": "http://www.focus-news.net/news/2018/03/29/2505558/blagoevgrad-predsedatelyat-na-obs-radoslav-taskov-shte-vnese-predlozhenie-za-izgrazhdane-na-galeriya-sas-snimki-i-informatsiya-za-nositelite-na-zvanieto-pocheten-grazhdanin.html", "text": "Председателят на Общински съвет (ОбС)-Благоевград Радослав Тасков ще внесе предложение за изграждане на галерия със снимки и информация за носителите на званието „Почетен гражданин“. Идеята беше предложена на среща с журналисти и Тасков напълно я подкрепи, като обеща, че тя ще бъде обсъдена и внесена като предложение в някое от следващите заседания на Общинския съвет, предаде репортер на Радио „Фокус“-Пирин. Тасков каза, че хората, които ще бъдат предложени за носители званието на сесията на ОбС на 30 март, са го заслужили напълно. \r\n„Проф. д-р Крум Сотиров Кацаров е роден през 1957 година и има специалности по вътрешни болести, гастроентерология, диетика и здравен мениджмънт. От 2005 година е директор на Клиниката по гастроентерология към Военномедицинска академия, а от 2007 година е зам.-началник по учебно-научната част на болницата. Цялата му професионална кариера преминава във ВМА“, заяви Тасков. Той подчерта, че оценка на качествата му е получена преди няколко месеца - по случай 60-годишния му юбилей. \r\n„Той беше удостоен с орден „Стара планина“. Много малко хора могат да се похвалят, че са носители на най-висшия орден в страната. Смятам, че абсолютно е навременна и се надявам той да бъде удостоен с титлата почетен гражданин“, каза Тасков. Другият номиниран е Константин Стефанов Цеков, който е познат повече като музикант от ФСБ, но има авторска и филмова музика. „Целият му живот преминава в сферата на изкуството. Независимо, че и двамата живеят в София, не са загубили корените си с Благоевград. Всеки един от тях е допринесъл за развитието на Благоевград“, посочи още Тасков.\r\nЛора КАЛЧЕВА", "date": "2018.03.29", "title": "Благоевград: Председателят на ОбС Радослав Тасков ще внесе предложение за изграждане на галерия със снимки и информация за носителите на званието „Почетен гражданин“"}
{"url": "http://www.focus-news.net/news/2018/03/29/2505565/afp-mazhat-opital-se-da-sgazi-grupa-voynitsi-vav-frantsiya-e-zadarzhan.html", "text": "Мъжът, заподозрян, че се е опитал тази сутрин да сгази група трениращи край казармата си войници в югоизточната част на Франция, е арестуван в град Гренобъл, предава  AFP.\r\nФренската национална полиция съобщи на профила си в социалната мрежа „Туитър“, че в Гренобъл е задържано лицето, опитало се да извърши нападението в близкия град Верш Алие е Рисе, разположен в полите на Алпите.  Виктор Турмаков", "date": "2018.03.29", "title": "AFP: Мъжът, опитал се да сгази група войници във Франция, е задържан"}
{"url": "http://www.focus-news.net/news/2018/03/29/2505567/inzh-veselin-davidov-api-predstoi-rehabilitatsiyata-na-32-km-ot-pat-ii-62-dupnitsa-samokov.html", "text": "Инж. Веселин Давидов, член на Управителния съвет на Агенция „Пътна инфраструктура“, се срещна с председателя на Общинския съвет на Дупница инж. Емил Гущеров. Това съобщиха от пресцентъра на Агенция \"Пътна инфраструктура\". На нея той подчерта, че предстои рехабилитацията на 32,5 км от второкласния път II-62 Дупница – Самоков. В момента се провежда обществена поръчка за избор на изпълнители на основния ремонт в участъците Дупница - Клисура и Клисура - Самоков. Общата индикативна стойност на проекта е 22 млн. лв. без ДДС. \r\nПоръчката е на етап отворени технически оферти, следващият етап от процедурата е разглеждане на ценовите оферти. Ако поръчката не бъде обжалвана строителните дейности могат да стартират през т. г. \r\nНа срещата бяха обсъдени и възможностите за бъдещо развитие на цялостното трасе от Кюстендил, през Дупница и Самоков, до АМ „Тракия“ на трансевропейски коридор №8, за подобряване на транспортната свързаност и устойчивото регионално развитие.", "date": "2018.03.29", "title": "Инж. Веселин Давидов, АПИ: Предстои рехабилитацията на 32 км от път II-62 Дупница - Самоков"}
{"url": "http://www.focus-news.net/news/2018/03/29/2505568/ombudsmanat-maya-manolova-shte-vnese-godishniya-doklad-na-institutsiyata-v-narodnoto-sabranie-na-30-mart.html", "text": "На 30 март 2018 г. омбудсманът Мая Манолова ще връчи Годишния доклад на институцията за 2017 г. на председателя на Народното събрание Цвета Караянчева. Това съобщиха от пресофиса на омбудсмана.\r\nОбщественият защитник ще даде и брифинг, на който ще бъдат представени обобщени данни, свързани с жалбите, постъпили в институцията през изминалата година, кампаниите, предприетите законодателни инициативи, както и приоритетите на институцията за 2018 г.", "date": "2018.03.29", "title": "Омбудсманът Мая Манолова ще внесе Годишния доклад на институцията в Народното събрание на 30 март"}
{"url": "http://www.focus-news.net/news/2018/03/29/2505564/radoslav-taskov-obshtinski-savet-blagoevgrad-uspyahme-da-zapazim-dobrata-praktika-i-da-otdelyame-nemalko-sredstva-za-finansirane-na-invitro-protseduri.html", "text": "Успяхме да запазим добрата практика и да отделяме немалко средства за финансиране на инвитро процедури. Това каза на пресконференция председателят на Общински съвет (ОбС)-Благоевград, предаде репортер на Радио „Фокус“-Пирин. На заседанието на ОбС, насрочено за 30 март, предстои да бъдат одобрени за финансиране инвитро процедури със средства от бюджета на Община Благоевград за 15 бездетни двойки. \r\n„В последните няколко години ОбС заделя средства от бюджета на Общината за подпомагане на инвитро процедурите, независимо, че има национална програма, която подпомага тези процедури. Ние успяхме да запазим добрата практика и да отделяме не малко средства, с които хора получили отказ или в следствие на това, че са се възползвали от националната програма, но е довело до неуспешен опит, ги финансираме още веднъж. На практика всички постъпили молби до 31 декември 2018 година са удовлетворени с решение, което утре трябва да се постанови“, коментира Тасков.\r\nЩе бъде гласувано и предложение за отпускане на еднократна финансова помощ на жители на Община Благоевград, съгласно приетите от Общински съвет Благоевград критерии и целеви групи.\r\nЛора КАЛЧЕВА", "date": "2018.03.29", "title": "Радослав Тасков, Общински съвет-Благоевград: Успяхме да запазим добрата практика и да отделяме немалко средства за финансиране на инвитро процедури"}
{"url": "http://www.focus-news.net/news/2018/03/29/2505571/plovdiv-zapochva-blagoustroyavane-na-zonata-okolo-armenskoto-uchilishte-i-tsarkva-v-grada.html", "text": "Общинският съвет в Пловдив гласува на днешното си заседание отпускането на дарение от 197 919 лв. за Арменското църковно настоятелство при храма „Сурп Кеворк”, предаде репортер на Радио „Фокус”-Пловдив. С тези пари ще бъде изграден ограден зид и ще бъде благоустроена зоната около арменското училище и църква в Стария град. Ще бъде благоустроен и подхода към тях. Кметът Иван Тотев обясни, че тези средства са заложени в бюджета на общината за тази година, имало е съгласувателна процедура и одобрен проект за зоната в чертите на Арменската църква. \r\n„Стълбата, която води към Арменската църква е в общинска зона, така че тази част ще бъде изпълнена заедно с ремонтите, които правим в Стария град. Но връзката между зоната на Небет тепе и това стълбище реално е имот, който е собственост на Арменското настоятелство и те ще изпълнят тази зона”, каза Тотев. „Тук изпълняваме още един нов подход към Небет тепе с две панорамни тераси – едната над Арменската църква, другата почти на територията на Небет тебе”, добави той. По думите му там няма граници и твърда ограда, особено откъм западната страна до щерните, което също е собственост на Арменската църква. Затова тази част от проекта също ще бъде изпълнена от Арменското настоятелство. Панорамните наблюдателни тераси ще бъдат с пейки – с осветление, с парапети и рамки. Ще бъдат изградени метални стълбища, подобни като тези на Римския стадион, така че да не бъдат трайна интервенция върху територията. \r\nПроектът е съгласуван с Националния институт за недвижимо културно наследство, тъй като обектът е със статут на групов археологически и архитектурно-строителен паметник на културата. Той е одобрен, има влязло в сила разрешение за строеж. „Работата по този проект трябва да започне в рамките на седмици”, добави Иван Тотев.\r\nЦветана ТОНЧЕВА", "date": "2018.03.29", "title": "Пловдив: Започва благоустрояване на зоната около арменското училище и църква в града"}
{"url": "http://www.focus-news.net/news/2018/03/29/2505561/minka-kapitanova-kmet-na-garmen-nyamame-signali-za-bedstvashti-i-bezstopanstveni-zhivotni-v-rayona-na-zapadnite-rodopi.html", "text": "Нямаме сигнали за бедстващи и безстопанствени животни в района на Западните Родопи, където е разположена Община Гърмен. Това каза за Радио „Фокус“ – Пирин кметът на Гърмен Минка Капитанова. „При нас тези, които отглеждат коне или каквито и да е било впрегатни животни, ги използват за работа, тъй като сега започна полската дейност. Засега не сме получавали сигнали за подобни неща“, посочи още Капитанова. Тя коментира също, че няма как в Община Гърмен да се движат свободно коне, тъй като има частни имоти, които могат да бъдат засегнати. „Никой няма да си позволи да гледа кон просто така, защото това са скъпи животни. Явно в кюстендилско животните пасат свободно и затова се стигна до този случай“, допълни Капитанова.\r\nЛивия НИНОВА", "date": "2018.03.29", "title": "Минка Капитанова, кмет на Гърмен: Нямаме сигнали за бедстващи и безстопанствени животни в района на Западните Родопи"}
{"url": "http://www.focus-news.net/news/2018/03/29/2505572/smolyan-obshtinskiyat-savet-dade-saglasie-za-otpuskane-na-5000-lv-za-vazstanovyavane-na-parvoto-klasno-uchilishte-v-srednite-rodopi-kam-hram-sv-nikolay.html", "text": "Общински съвет – Смолян даде по време на днешното си заседание съгласие за отпускане на 5000 лв. за възстановяване на първото класно училище в Средните Родопи към храм „Св. Николай Мирликийски Чудотворец“, предаде репортер на Радио „Фокус“ – Смолян. През общинските съветници вносителят на докладната записка и кмет на Смолян Николай Мелемов заяви, че е постъпило писмо от свещеник Васил Маджаров, председател на църковното настоятелство на храма. В него се посочва, че църквата е построена  през 1836 година. „През 1962 г. в двора й е изградено и първото класно училище в Средните Родопи. Близо два века църквата е приютявала и утешавала хората от региона. За известен период сградата е била отчуждена, но от 2000 г. тя отново възстановява собствеността си на полуструтеното тогава училище. След събарянето му зейва голяма яма в близост до храма. \r\nИдеята на църковното настоятелство е да възстанови в оригинален вид и традиционно предназначение този духовно просветен център. От шест години към църквата е разкрито неделно училище по вероучение и църковно пеене, творческо писане и рисуване, като заниманията се провеждат в притвора на храма, а детския църковен хор, който е единствен в областта репетира в чужда сграда“, се посочва още в писмото на отец Маджаров, цитирано от кмета Мелемов. Отец Маджаров призовава общината за помощ за възстановяване на училището, като необходимата сума е 380 000 лв., която е непосилна за църковното настоятелство. Предложението на вносителя бе да бъде отпусната сума от 2000 лв. за подпомагане строителството на училището, но след предложения на постоянните комисии, сумата бе увеличена на 5000 лв. Средствата бяха приети единодушно от всички присъстващи общински съветници.\r\nНели ГЕРГЬОВСКА", "date": "2018.03.29", "title": "Смолян: Общинският съвет даде съгласие за отпускане на 5000 лв. за възстановяване на първото класно училище в Средните Родопи към храм „Св. Николай“"}
{"url": "http://www.focus-news.net/news/2018/03/29/2505573/reuters-kmetat-na-tripoli-e-otvlechen-ot-vaorazheni-litsa.html", "text": "Кметът на либийската столица е отвлечен от неизвестни стрелци от дома му, предава  Reuters.\r\n„Общината и жителите получиха новини, че кметът Абдулрауф Хасан Байтелмал е отвлечен от група, нахлула в къщата му. Той е отвлечен в неизвестна посока“, пише в официално заявление на градския съвет. Все още не са ясни причините за отвличането му.\r\nСъветът съобщава, че прекратява дейността си до второ нареждане в знак на протест и призова „компетентните власти да осигурят освобождението“.  Виктор Турмаков", "date": "2018.03.29", "title": "Reuters: Кметът на Триполи е отвлечен от въоръжени лица"}
{"url": "http://www.focus-news.net/news/2018/03/29/2505566/sunay-karaasan-sobstvenik-na-ferma-za-kone-tezhkovozi-konete-ne-se-plashat-ot-studa-no-tryabva-redovno-da-im-se-osiguryava-hrana.html", "text": "При случая с конете, оставени в Осоговска планина явно става дума да недобра грижа към животните. Това каза за Радио „Фокус“ – Пазарджик Сунай Караасан, от Пещера, собственик на ферма за коне-тежковози. Той обясни, че студът не пречи на конете, ако те са нахранени добре. „В конкретния случай животните умират от глад, а не от студ. „Много от стопаните отглеждат коне, като използват пашата в планината. Моите коне са тежковози, внесени от Франция, Германия. Там също хората ги отглеждат на открито. Най-добре, обаче, е те да се гледат в закрити помещения. Ако броят на животните е голям, те могат да останат и навън, но трябва грижа за тях“, коментира Караасан. \r\nТой обясни, че когато е много студено и има дебел сняг, конете не могат да намерят храна и затова такава трябва да им се доставя редовно. Според Караасан при случая с конете в Осоговска планина животните не са получавали храна поне две седмици. Той каза също, че добрите стопани се грижат за животните, които отглеждат, независимо дали са коне или от друг вид. „Те трябва да познават много добре особеностите на различните породи, освен това, трябва да обичат работата си. Конете се отглеждат не само с грижа, но и с любов“, посочи още Караасан.\r\nВаня НИКОЛОВА", "date": "2018.03.29", "title": "Сунай Караасан, собственик на ферма за коне-тежковози: Конете не се плашат от студа, но трябва редовно да им се осигурява храна"}
{"url": "http://www.focus-news.net/news/2018/03/29/2505575/burgas-3-godini-i-6-mesetsa-zatvor-poluchi-podsadim-za-krazhba-na-336-zlatni-nakita.html", "text": "Наложиха ефективно наказание от 3 г. и 6 м. „лишаване от свобода“ на  Златимир М. (на 43г.). Това съобщиха от пресцентъра на Окръжна прокуратура - Бургас. Той е признал вината си за това, че на 23 октомври 2008 г., в минно селище „Черно море“ – ул. „Атанас Буров“, от заложна къща, при условията на опасен рецидив, действайки като извършител, в съучастие  Иван В. и Олег П.- също извършители, след предварителен сговор с последните двама, в немаловажен случай, чрез разрушаване на прегради, здраво направени за защита на имот – взломяване на заключващите механизми на двете входни метални врати на гореупоменатата заложна къща, чрез използване на технически средства - тръбен ключ, метална щанга и отвертка, и чрез използване на моторно превозно средство - лек автомобил, отнели метална каса, ведно с намиращите се в нея парична сума в размер от 673 лв. и 336 златни накита – всичко на обща стойност 39 409 лв., от владението на Р.М., упълномощен да управлява горепосочената заложна къща  към процесната дата, без негово съгласие, с намерение противозаконно да ги присвоят, като кражбата е в особено големи размери, представляваща особено тежък случай. Наказанието трябва да бъде изтърпяно при първоначален „строг“ режим в затвор. Златимир М. е предаден на българските правоохранителни органи от Република Гърция  въз основа на издадена ЕЗА.\r\nОлег П. и Иван В. са с наложени наказания, които са влезли в законова сила още през 2012 г. На Олег П. е наложено ефективно наказание от 3 г. „лишаване от свобода“, а на Иван В. е наложено условно наказание от 2 г., изтърпяването на което е отложено с изпитателен срок от 4 г.\r\nСпоразумението, което е одобрено от Окръжен съд – Бургас, е окончателно.", "date": "2018.03.29", "title": "Бургас: 3 години и 6 месеца затвор получи подсъдим за кражба на 336 златни накита"}
{"url": "http://www.focus-news.net/news/2018/03/29/2505543/kaloyan-pargov-bsp-sofiya-sled-nyakolko-mesetsa-boyko-kotsev-mozhe-da-ne-se-varne-v-moskva-zashtoto-mandatat-mu-otdavna-e-iztekal.html", "text": "След няколко месеца може да се окаже, че Бойко Коцев може да не се върне в Москва, защото мандатът му отдавна е изтекъл. Това каза лидерът на БСП-София Калоян Паргов по време на пресконференция, свързана с отбелязването на паметта на жертвите, загинали от англо-американските бомбардировки над София в отговор на въпрос, свързан със случая „Скрипал“, предаде репортер на Агенция „Фокус“. „Конспиративната теория, която можем да развием, казва от една страна, че това е насочено срещу изборите в Русия, да попречи на Путин да бъде избран с това мнозинство, което беше ясно, само числата на активността и резултата не бяха ясни. На фона на вчерашната новина за напредъка на „Сверен поток“ 2, се питам ние след 2020 г. ще имаме ли газ в България и откъде ще го взимаме, ще имаме ли тръба, дали ще е хъб и каквото и да е там“, коментира Паргов. По думите му при липсата на твърди доказателства за участие на Русия, няма как да взимаме крайни осъдителни решения. \r\n„След няколко месеца може да се окаже, че самият Коцев може да не се върне в Москва, а да замине новият посланик, тъй като на Бойко Коцев, доколкото сме наясно, мандатът му отдавна е изтекъл. Имаме вече определен бъдещ посланик в Руската федерация. Май месец можем да имаме нов посланик. Казвам това не от първа ръка, а като информация, която се движи по линия на дипломатическите канали“, каза още Калоян Паргов. \r\nЛюба АЛЕКСИЕВА", "date": "2018.03.29", "title": "Калоян Паргов, БСП-София: След няколко месеца Бойко Коцев може да не се върне в Москва, защото мандатът му отдавна е изтекъл"}
{"url": "http://www.focus-news.net/news/2018/03/29/2505570/pp-abv-rusiya-ne-tryabva-da-bade-iztlaskvana-ot-evropeyskata-orbita-tova-ne-e-v-interes-na-samata-evropa-i-istoriyata-go-e-dokazala.html", "text": "Русия не трябва да бъде изпускана или изтласквана от европейската орбита, да бъде изолирана от важните процеси и решения. Това не е в интерес на самата Европа и историята го е доказала. Това се посочва в декларация на партията по повод кризата в отношенията с Русия и рисковете за България. В позицията на ПП АБВ се посочва още: \"Намираме се в период на тежка криза в отношенията между Запада и Руската федерация, кулминирала напоследък покрай обвиненията за причастност на Москва към покушение срещу бивш руски двоен агент във Великобритания. Тя обаче има в корените си разногласия и противоборство по основни проблеми на външната политика в последните години.\r\nВ този процес са въвлечени сериозни усилия и ресурси и от двете страни, постепенно става все по-трудно той да бъде овладян, а негови заложници стават всички, оказали се по някакъв начин в периферията му. Не за пръв път такъв страничен потърпевш е и България. По сходен начин преди няколко години под фалшив претекст беше оправдано нападението срещу Ирак, а ние ентусиазирано станахме членове на “коалицията на желаещите“. Впоследствие се оказа, че „доказателствата“ са били измама. Участието ни доведе до гибелта на български войници, а страната ни бе принудена да опростява/опрощава огромен дълг на нападнатия и от нас Ирак. \r\nСега в знак на солидарност с една от страните виждаме, че българското правителство е решило да повика за консултации посланика ни в Москва - един много тежък дипломатически акт, който за дълго оставя отпечатък върху цялата гама на отношенията с другата страна. Позитивите и негативите на това правителствено решение за външната политика на страната ще станат видни по-късно, но у нас отново остава усещането за участие в несвоя игра, за поддаване на неподплатени внушения и предположения, на извън национални конюнктурни нагласи, вместо за следване на разумния подход, прагматичния баланс и конкретния национален интерес. \r\nЧаст от този национален интерес са именно равноправните и взаимноизгодни отношения с Русия като неотменна част на съюзническите ни отговорности в рамките на ЕС и НАТО и наш принос във формирането и провеждането на общите позиции и политики спрямо тази държава. И досега България е държавата, претърпяла най-големи щети от битката на Запада с Русия – загубите са за милиарди и няма компенсации за това. Поискаха от нас да спрем реализирането на жизнено важни за страната проекти като АЕЦ „Белене“ и „Южен поток“, ние послушно го направихме, но не получихме никакви компенсации за загубените милиарди. От наложените срещу Русия санкции българският бизнес продължава да търпи сериозни щети. Трябва ли все така да продължаваме да жертваме националния си интерес? Трябва ли да продължим да бъдем основните губещи от конфликта на Запада с Русия?\r\nНезависимо от допуснатите и от двете страни сериозни стратегически грешки в отношенията помежду им, при наличие на политическа воля прагматични решения могат да се намерят, ако се осъзнае, че играта с нулева сума не устройва никого. Русия не трябва да бъде изпускана или изтласквана от европейската орбита, да бъде изолирана от важните процеси и решения. Това не е в интерес на самата Европа и историята го е доказала по убедителен начин.\r\nКато начало е нужно да се прекрати демонстрацията на неуважение, да се възстановят отношенията на минимално доверие.\r\nОт своя страна, България няма нужда от периодично избухване на дебата „Европа или Русия“ и съпътстващите го антируски или антиевропейски настроения. Този дебат у нас е отдавна приключил. Нашата страна постигна своето членство в ЕС и НАТО в години на активни и ползотворни отношения с Руската федерация и това не изглеждаше странно никому. \r\nБългария трябва и може да бъде елемент от политическите и дипломатическите усилия за решаване на проблемите, свързани с Русия. Без претенции за „презареждане” или връщане към някаква привилегированост в отношенията, но с разбирането, че Русия е европейска и световна сила. Българското правителство се опитва да бъде посредник между Турция и ЕС. Защо да не поеме тази роля и спрямо Русия, след като сме страната, която в момента по линия на православието, писмеността, езика, историята е най-близко до нея от страните в ЕС?\r\nСега е моментът да използваме ключовата си позиция и уникални взаимовръзки и с ЕС, и с Русия и да предложим да сме медиатор в един диалог, който да намали напрежението, а не да се поддаваме на външен натиск и да участваме в съдебни процеси на принципа \"виновен до доказване на противното\". Последното би било равносилно на наливане на масло в огън, от който ще пламне и нашата собствена черга.\r\nЗа това е нужно възстановяване на диалога между институциите и активизиране на визитите между официални представители на България и Руската федерация като предпоставка за активизиране на двустранното сътрудничество и набелязване на съвместни проекти в области от взаимен интерес.\r\nПризоваваме народните представители, българското правителство и президент да обединят усилия, да се въздържат от всякакви резки, антагонистични действия и да не включват страната ни в нова “коалиция на желаещите”, докато на световната общественост не бъдат представени не просто хипотези, а НЕОПРОВЕРЖИМИ ДОКАЗАТЕЛСТВА за случилото се! \r\nИзправени пред дилемата „големи началници-български народ“ избирайте винаги народа си! \r\nМислете за страната си в този все по-сложен, пълен с опасности свят! \r\nНе заплашвайте с действията си България и не правете българите заложници в чужди геополитически игри! Бъдете българи!\"", "date": "2018.03.29", "title": "ПП АБВ: Русия не трябва да бъде изтласквана от европейската орбита, това не е в интерес на самата Европа и историята го е доказала"}
{"url": "http://www.focus-news.net/news/2018/03/29/2505577/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще ви информираме по важните теми от Асеновград и региона. Започна подготовка за предстоящото пролетно почистване на Асеновград, което по традиция ще се извърши в седмицата преди Великденските празници. За целта е заявена допълнителна техника, като е планирано почистването да започне от кварталите „Запад”, „Изток” и „Баделема”. По темата ще чуем кметът на Общината д-р Емил Караиванов.\r\nС награждаване на победителите в конкурса „Вълшебния свят на книгата“ днес започнаха Дните на книгата в Асеновград. Сред акцентите в програмата са множество изложби, театрални представления, игри и забави за най-малките читатели, както и представяния на книги и срещи с техните автори. Повече за предвидените събития ще ни разкаже Милена Марковска, директор на Градската библиотека „Паисий Хилендарски“ в Асеновград. С нея ще коментираме и измеренията на проблема с насърчаване на четенето в рамките на 21 век. \r\nИсторическият музей в Асеновград организира две мащабни събития по повод предстоящия голям християнски празник – Великден. Културната институция ще проведе творческа работилница за деца „Пъстроцветен Великден“ и ще представи гостуващата изложба „От ръката тревненска“. Подробности – в разговора ни с Николета Тянчева от Историческия музей.\r\nИ още. Бюрото по труда в Асеновград стартира нов прием на заявления по проект „Родители в заетост”. Документи се подават до 20 април. Повече за условията за кандидатстване по проекта ще научите в последните минути на предаването днес.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.03.29", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/03/29/2505562/ria-novosti-gruziya-izgoni-ruski-diplomat-zaradi-sluchaya-skripal.html", "text": "МВнР на Грузия съобщи, че от страната ще бъде изгонен един руски дипломат в знак на подкрепа и солидарност към британските позиции по „Случая Скрипал“, предава РИА Новости.\r\n„Министерството смята за неприемлив сътрудника от секцията на интересите на Русия в Грузия при посолството в Швейцария и иска той да напусне страната в течение на следващите седем дни“, подчертават от министерството. \r\nПо-рано руското МВнР обяви, че изгонването на дипломати е „неприятелски и провокативен акт“ и обеща ответни мерки. В Кремъл подчертаха, че ще се действа по принципа на взаимността.  Виктор Турмаков", "date": "2018.03.29", "title": "РИА Новости: Грузия изгони руски дипломат заради „Случая Скрипал“"}
{"url": "http://www.focus-news.net/news/2018/03/29/2505578/burgas-broyat-na-paralelkite-v-obshtinata-nyama-da-bade-redutsiran.html", "text": "Броят на паралелките в Бургас няма да бъде редуциран. Това съобщиха от пресцентъра на Община Бургас. Запазва се и броят на учениците по норматив във всяка паралелка - 26. Нещо повече, ще бъдат разкрити нови 4 паралелки - 2 по \"Програмно осигуряване\" и 2 по \"Приложно програмиране\" в новата Професионална гимназия по компютърно програмиране и иновации в жк. \"Меден рудник\", която ще отвори врати в началото на септември.\r\nСлед разговори на кмета Димитър Николов с министъра на образованието Красимир Вълчев, броят на паралелките в Бургас е приет така, както е подаден от директорите на учебните заведения. Това става ясно от утвърдения от Министерството на образованието и науката държавен план-прием в 8-ми клас в профилираните и професионалните гимназии, средните и обединените училища в Бургас за учебната 2018/2019 година.\r\nВ община Бургас паралелките в гимназиите и средните училища са общо 96 за учебната 2018/2019 година, а местата в тях са 2527. Броят на завършващите тази година 7-ми клас ученици в област Бургас е 3687.\r\nПрез последните няколко години Община Бургас е единствената в страната, която не само не закрива паралелки, но модернизира съществуващите бази и дори открива нови училища. Пример в това отношение са училище \"Ал. Г. Коджакафалията\" и новото училище по програмиране.", "date": "2018.03.29", "title": "Бургас: Броят на паралелките в общината няма да бъде редуциран"}
{"url": "http://www.focus-news.net/news/2018/03/29/2505581/glavniyat-prokuror-na-republika-balgariya-sotir-tsatsarov-otseni-rabotata-na-prokurorite-ot-razgrad-prez-2017-godina-kato-poveche-ot-dobra.html", "text": "Главният прокурор на Република България Сотир Цацаров оцени работата на прокурорите от Разградския съдебен район през изминалата 2017 г. като повече от добра. Това съобщиха от пресцентъра на Апелативна прокуратура - Варна. „Поздравявам ви и ви благодаря за това. Предстоящите промени в съдебната карта и създаването на териториални отделения към прокуратурата са положителни. Няма нищо стресиращо в промяната, работете спокойно\", каза днес той по време на участието си в отчетното събрание на прокурорите от Окръжната прокуратура в Разград и колегите им от трите районни прокуратури в съдебния окръг. „Вашият следствен отдел е малък – само трима са следователите в него, но за сметка на това е работещ\", добави Цацаров. \r\nНито едно дело срещу известен извършител или с привлечени обвиняеми не е било прекратено по давност през 2017 г. от прокурорите в Разградския съдебен окръг. Това обстоятелство с положителен знак бе отчетено от административния ръководител на Окръжната прокуратура в Разград Тихомир Тодоров пред прокурорите от района. \r\nС най-голям дял през 2017 година са новообразуваните досъдебни производства за общоопасни престъпления. Тревожна тенденция към увеличение се регистрира в престъпленията, свързани с управление на МПС под въздействието на алкохол и в период на временно лишаване от правоуправление. В престъпленията против собствеността традиционно кражбите заемат над половината от деянията в категорията, но значителен през 2017 г. е делът на измамите, които са били 32,2%  от този вид деяния. Пострадали от престъпленията против собствеността са 295 физически лица, сред които 4 непълнолетни и едно малолетно момче.\r\nКато положителна насока през отчетната 2017 г. прокурорите на територията на Окръжната прокуратура в Разград отбелязват спад на престъпленията против личността. Тревожен ръст обаче през миналата година бележат престъпленията против дейността на държавни органи, обществени организации и лица, изпълняващи публични функции.\r\nКато бързи производства през 2017 г. са разследвани 318, чийто дял е 22,2% от новообразуваните производства. Много добрата ефективност от приложението на ускорените форми на разследване се съдържа в общия дял на приключените и решени като незабавни и бързи производства, който съставляват 94%. \r\nЗа поредна година много добър е показателят за срочност при решаване на досъдебните производства, въпреки че не всички прокурорски щатове са били заети. В Районната прокуратура в Кубрат през 2017 г. е работил само един прокурор, посочи в доклада си окръжният прокурор на Разград. Досъдебните производства в съдебния регион са решавани от прокурорите в срок до един месец. От останалите нерешени досъдебни производства при прокурор няма дела с просрочие над 1 месец.\r\nЗа първи път през последните два отчетни периода осъдените и санкционирани лица през 2017 г., които са 799, надвишават броя на предадените на съд 788 души. Осъдените лица с влязъл в сила съдебен акт за 2017 г. също надвишават предадените на съд лица. 118 признати за виновни лица са получили наказание лишаване от свобода, което е почти 30 на сто. 86 души са били лишени от право, 162 са наказани с пробация, а 31 души – с обществено порицание. Съпоставката с предходни отчетни периоди показва, че е значително увеличението на съдебните актове с наложено наказание лишаване от свобода и наказание обществено порицание.\r\nПрез годината досъдебно производство, наблюдавано от Районната прокуратура в Исперих, е взето на специален надзор от Апелативната прокуратура във Варна. Делото се е водело за длъжностно присвояване, извършено като продължавано престъпление от синдика Пламен Пенчев. На подсъдимия е наложено наказание лишаване от свобода за срок от 4 години и лишаване от право да упражнява дейност като синдик за срок от 3 години, както и конфискуване на имущество до размера на причинената имуществена вреда 146 330,30 лв. с присъда на Районния съд в Исперих Присъдата е влязла в сила на 14 март 2017 г. \r\nНа специален отчет през 2017 г. е и досъдебното производство срещу мъж и жена за държане на голямо количество наркотични вещества. Иззетата дрога е 8,055 кг марихуана на стойност 48 330 лв. и 78,650 кг амфетамини на стойност 2,3 млн. лв. Делото срещу двамата извършители, на които са били наложени най-тежките мерки за процесуална принуда – задържане под стража, все още се разследва.\r\nГости на отчетното събрание на прокурорите от Разградския съдебен окръг бяха и членът на ВСС Огнян Дамянов, и. ф. апелативният прокурор Вилен Мичев и прокурор Стефка Якимова, говорител на АП – Варна, както и председателите на Окръжния и Административния съд в Разград, представители на ДАНС и ОД на МВР, областният управител Гюнай Хюсмен.\r\nГлавният прокурор Сотир Цацаров връчи почетен знак на заместник-окръжния прокурор Антония Донева, която се пенсионира и изрази уважение към дългогодишната й работа само в системата на обвинението.\r\nВ брифинг преди отчетното събрание главният прокурор отговори на журналистически въпроси за концепцията на съдебната карта и окрупняването на прокуратурите, с което ще бъде решен въпросът с недостига на обвинители, както и по някои разследвания с висок обществен интерес.", "date": "2018.03.29", "title": "Главният прокурор на Република България Сотир Цацаров оцени работата на прокурорите от Разград през 2017 година като повече от добра"}
{"url": "http://www.focus-news.net/news/2018/03/29/2505576/blagoevgrad-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На на ГКПП „Кулата“ на българо-гръцката граница трафикът е интензивен на изход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се извършва преминаването на граничен пункт „Илинден“. На останалите пунктове на българо-гръцката и по българо-македонската граница движението се осъществява нормално.\r\nЛора КАЛЧЕВА", "date": "2018.03.29", "title": "Благоевград: На ГКПП „Кулата“ трафикът е интензивен на изход за товарни автомобили"}
{"url": "http://www.focus-news.net/news/2018/03/29/2505580/gd-granichna-politsiya-na-gkpp-kapitan-andreevo-i-gkpp-lesovo-na-balgaro-turskata-granitsa-trafikat-e-silno-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и ГКПП \"Лесово\" на българо-турската граница трафикът е силно интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\". На ГКПП \"Кулата\" на границата с Гърция трафикът е интензивен на изход за товарни автомобили\r\nНа българо-сръбската, българо-македонската и българо-румънската граница трафикът е нормален на всички контролно-пропускателни пунктове.", "date": "2018.03.29", "title": "ГД \"Гранична полиция\": На ГКПП \"Капитан Андреево\" и ГКПП \"Лесово\" на българо-турската граница трафикът е силно интензивен на изход за товарни автомобили"}
{"url": "http://www.focus-news.net/news/2018/03/29/2505583/blagoevgrad-tri-momicheta-ot-sandanski-sa-namerili-pari-na-ulitsata-i-sa-gi-predali-v-politsiyata.html", "text": "Три момичета от Сандански дадоха пример за честност. Те намериха пари и ги предадоха в полицията. Това съобщиха от пресцентъра на МВР. Божидара Панчева, Петя Младенова и Анастасия Мисеруди са ученички в IV клас от Второ ОУ „Христо Смирненски“ в Сандански. В обедните часове днес момичетата намерили на паднали на улицата пари. Без да се колебаят те отишли в полицията и ги предали на инспектор Детска педагогическа стая. \r\nОт Районно управление на МВР-Сандански призовават собственика на изгубената сума да се яви в районното управление, за да я получи. \r\nПолицията в Сандански ще изпрати до директора на Второ ОУ „Христо Смирненски“ благодарствено писмо към трите деца.", "date": "2018.03.29", "title": "Благоевград: Три момичета от Сандански са намерили пари на улицата и са ги предали в полицията"}
{"url": "http://www.focus-news.net/news/2018/03/29/2505584/zam-ministar-denitsa-nikolova-obnovyavame-44-sgradi-na-strukturite-na-mvr-v-stranata-investitsiyata-e-za-nad-25-mln-lv.html", "text": "Над 25 млн. лв. влага Министерството на регионалното развитие и благоустройството чрез Оперативна програма “Региони в растеж” 2014-2020 г. в обновяването и енергийната ефективност на районни и гранични полицейски управления и пожарни служби в страната. Това обяви заместник-министърът на регионалното развитие и благоустройството Деница Николова, която заедно с министъра на вътрешните работи Валентин Радев и кмета на Пещера Николай Зайчев преряза лентата на обновената сграда на полицейското управление и противопожарната охрана в града, съобщиха от пресцентъра на Министерство на регионалното развитие и благоустройството. Близо 800 хил. лв. са вложени в реновирането на двете сгради, които са с монтирана топлоизолация, нова дограма, обновена фасада и др. Мерките за енергийна ефективност ще доведат до намаляване на разходите и потреблението на енергия, подобряване на експлоатационните характеристики на сградата и удължаване на нейния жизнен цикъл. Общо 23 пожарни служби и 21 районни управления на МВР ще бъдат обновени с европейски средства в програмния период до 2020 г., уточни зам.-министър Николова.  \r\n„Няма нещо по-важно от това да се чувстваме сигурни и защитени в местата, в които живеем и които посещаваме с туристическа цел. Чрез програмата даваме възможност служителите от системата на МВР да имат по-комфортни условия на труд , а това да допринесе за по-високо качество на сигурността и защитата на държавата“, каза заместник-министърът. Тя съобщи още, че в община Пещера, по линия на ОП „Региони в растеж“ 2014-2020 г., в момента се инвестират общо 7 млн. лв. в мерки за енергийна ефективност на жилищни и обществени сгради, с което ще се модернизира и обнови обликът на града и ще се подобри качеството на живот и труд. \r\nПо-късно в Пазарджик Деница Николова участва в заседание на Регионалния съвет за развитие на Южен централен район. Заместник-регионалният министър представи трите варианта за ново статистическо райониране на страната и коментира силните и слаби страни на проектите. Два от вариантите предвиждат запазване обхвата на сегашния Южен централен район за планиране с областите Пазарджик, Пловдив, Смолян, Кърджали, Хасково, а т.нар. „вариант 2“, разглежда включването към на тях и на област  Стара Загора, което срещна подкрепа от членовете на съвета за развитие.  \r\n„В последните 10 години регионалната политика бе подчинена на политиките на централно ниво, съобразена само на европейските средства, което лиши възможността регионите да се развиват комплексно, спрямо потенциала, спецификите и нуждите им в различните икономически и секторни направления“, коментира Николова.  Тя обърна внимание, че новото статистическо райониран цели да се гарантира по-добро финансиране на регионите, което ще доведе до тяхното развиване от гледна точка на икономическия потенциал и подобряване на демографските тенденции. „Ако негативните трендове в демографията от последните години не се променят, ще стигнем до цялостно и пълно обезлюдяване на малките населени места и периферията. Една от причините за това е, че те нямат възможности за икономическо развитие и целеви фокус за финансиране, за да могат да преодолеят негативните тенденции, затова част от промените са в тази посока“, обясни зам.-министър Николова. \r\nНовото райониране цели развитие на регионите и техния потенциал според природните дадености, разположение, транспортни връзки, центровете за растеж и периферията. „Финансирането от ЕС  в момента е концентрирано главно в големите градове, което обаче увеличава дисбаланса с малките населени места. Това налага подход, чрез предефиниране на районите, които да ползват допълнителен ресурс от държавата и други финансови източници извън ЕС за по-добро икономическо развитие“, каза Николова. \r\nТя допълни, че паралелно се намалява и броят на стратегическите документи за регионално развитие, като ще се  повиши качеството им. Ще се изградят и адекватни регионални структури, които ще развиват политиката след 2020 г., защото Регионалните съвети нямат функции за управление.  „Така ще имаме цялостно развитие на региона при осигуреното финансиране, а няма да имаме само някои части, които са в благоприятно положение“, обърна внимание заместник-министърът. Според нея новото райониране на страната и реформата в регионалната политика е в синхрон с бъдещата  кохезионната политика на ЕС, която ще се фокусира върху териториалните инвестиции, търсейки развитие на конкретни територии, чрез интегрирани  партньорски проекти.", "date": "2018.03.29", "title": "Зам.-министър Деница Николова: Обновяваме 44 сгради на структурите на МВР в страната, инвестицията е за над 25 млн. лв."}
{"url": "http://www.focus-news.net/news/2018/03/29/2505582/sta-slovenskoto-pravitelstvo-otzova-poslanika-si-v-moskva-za-konsultatsii.html", "text": "Правителството на Словения е решило да отзове за консултации своя посланик в Москва Примож Шелиго, предава  STA.\r\nВъншният министър на Словения Карл Ерявец съобщи, че посланикът вече е в Словения и ще проведе консултации във външно министерство на страната.  Виктор Турмаков", "date": "2018.03.29", "title": "STA: Словенското правителство отзова посланика си в Москва за консултации"}
{"url": "http://www.focus-news.net/news/2018/03/29/2505585/ventsislav-boyanov-sotsialno-podpomagane-vidin-76-zayavleniya-sa-podadeni-po-programa-asistenti-na-hora-s-uvrezhdaniya-ot-nachaloto-na-godinata.html", "text": "76 заявления са подадени по програма “Асистенти на хора с увреждания“ от началото на годината в област Видин, каза на пресконференция Венцислав Боянов, директор на Регионална дирекция “Социално подпомагане“-Видин, предаде репортер на Радио „Фокус“-Видин. Той посочи, че са одобрени 66 от заявленията. „По национална програма „Асистенти на хора с увреждания“ през декември 2017 г. в областта са включени общо 77 лица като лични асистенти, като от тях 68 души са обгрижвали лица с увреждания, а 5 души са се грижили за деца. За деца с увреждания са се грижили 4 души като помощник възпитател“, каза Венцислав Боянов. Той допълни, че със заповед на министъра на труда и социалната политика е удължен срокът на действия не програмата „Асистенти на хора с увреждания“ до 31 декември 2018 г. През тази година програмата се реализира чрез изпълнение на дейността „личен асистент“ и „помощник възпитател“.\r\nАнна ЛОЗАНОВА", "date": "2018.03.29", "title": "Венцислав Боянов, “Социално подпомагане“-Видин: 76 заявления са подадени по програма “Асистенти на хора с увреждания“  от началото на годината"}
{"url": "http://www.focus-news.net/news/2018/03/29/2505586/stara-zagora-obshtinskiyat-savet-v-kazanlak-prie-naredba-s-koyato-reglamentira-elektronniya-priem-na-detsa-v-detskite-gradini.html", "text": "Нова Наредба 9 за условията и реда за записване, отписване и преместване на деца в общинските детски градини на територията на община Казанлък гласува Общинският съвет на редовното си 36–о заседание, предаде кореспондент на Радио „Фокус“. Новата наредба въвежда две нови електронни услуги, които ще бъдат предоставяни от Община Казанлък за учебната 2018/2019 година - за прием на децата в детските градини. В нея са регламентирани дейностите по електронния прием. По време на обсъждането бяха направени промени в точкуването по отделните критерии за прием на деца в градините.\r\nОт 4 април 2018 г. до 16 април 2018 г., включително родителите ще могат да подават и онлайн заявления за първо класиране. Това ще бъде възможно на сайта https://dg.kazanlak.bg. Резултатите ще бъдат обявени на 19 април, а записването на класираните деца ще бъде извършено от 20 до 27 април, включително. Родителите, които нямат възможност да подадат по електронен път заявленията за своите деца, ще могат да направят това в желаната от тях детска градина, където документите също ще бъдат въведени по електронен път в сайта и ще участват в класирането. „Датата и часът на подаване на заявлението в електронната система, както и това дали самостоятелно са подадени документите или от съответното детско заведение, не влияе на окончателното класиране“, каза още Мария Колева.\r\nВсички заявени данни могат да бъдат редактирани само в срока за регистрация – от 4 до 16 април. Редакцията може да бъде извършена както онлайн във форма за редакция на вече подаденото заявление, така и на място в детските градини, където е подадено първоначално заявлението, без да се губи получения вече входящ номер. Определящ за окончателното класиране е последният вариант на заявлението.\r\nСлавяна ГАЙДАРОВА", "date": "2018.03.29", "title": "Стара Загора: Общинският съвет в Казанлък прие наредба, с която регламентира електронния прием на деца в детските градини"}
{"url": "http://www.focus-news.net/news/2018/03/29/2505579/mrt-makedoniya-ruskiyat-poslanik-v-skopie-otseni-ekspulsiraneto-na-diplomata-kato-vrazhdeben-akt-moskva-shte-reagira-podobavashto.html", "text": "Руският посланик в Скопие Олег Шербак заяви, че страната му ще отговори за решението на македонските власти да изгонят един руски дипломат от страната. Според него това е неприятелски акт, предава  „МРТ“.\r\n„Москва ще реагира по подобаващ начин на решението на македонските власти да изгонят дипломат от страната. Русия е постоянен член на Съвета за сигурност на ООН“, заяви руският посланик в Македония Олег Шербак на пресконференцията по повод действията на правителството по случая „Скрипал“ Според него обявяването за „персона нон грата“ е враждебно действие.\r\n\"Това решение има неоправдан характер и всъщност е безпрецедентно за цялата история на двустранните отношения между Русия и Македония. Предполагаме, че в Скопие са  решили да вземат това неприятелско отношение към нашата страна под влияние отвън. Но това обстоятелство по никакъв начин не освобождава македонските власти от цялостната отговорност за отрицателните последици от този ход“, допълни Шербак.  Той подчерта, че в дипломатическата практика експулсирането на дипломат е много сериозна и враждебна стъпка. Дипломатът подчерта, че Русия отхвърля всички обвинения по случая „Скрипал“. Виктор Турмаков", "date": "2018.03.29", "title": "„МРТ“ (Македония): Руският посланик  в Скопие оцени експулсирането на дипломата като враждебен акт, „Москва ще реагира подобаващо“"}
{"url": "http://www.focus-news.net/news/2018/03/29/2505569/makfaks-makedoniya-vanshnite-ministri-na-makedoniya-i-na-gartsiya-sa-na-rabotna-sreshta-vav-viena.html", "text": "Със съвместна вечеря във Виена ще започне разговорът между външните министри на Македония и на Гърция Никола Димитров и Никос Кодзиас, които утре ще се срещнат с посредника в спора за името на ООН Матю Нимиц, предава македонската информационна агенция  „Макфакс“.\r\nКодзиас ще пристигне във Виена от Албания, където днес ще се срещне с албанския си колега Дитмир  Бушати. Виктор Турмаков", "date": "2018.03.29", "title": "„Макфакс“ (Македония): Външните министри на Македония и на Гърция са на работна среща във Виена"}
{"url": "http://www.focus-news.net/news/2018/03/29/2505588/pernik-vazstanoveno-e-dvizhenieto-po-avtomagistrala-lyulin-pri-km-15-v-posoka-pernik.html", "text": "Възстановено е движението по автомагистрала „Люлин“ при км 15 преди трети тунела край Голямо Бучино в посока Перник. Това съобщиха от пресцентъра на Агенция \"Пътна инфраструктура\". Трафикът временно се извършваше в аварийната лента на магистралата, поради пътнотранспортно произшествие.", "date": "2018.03.29", "title": "Перник: Възстановено е движението по автомагистрала „Люлин“ при км 15 в посока Перник"}
{"url": "http://www.focus-news.net/news/2018/03/29/2505574/apostol-apostolov-kmet-na-simitli-dopredi-3-4-godini-imahme-problemi-s-bezstopanstveni-kone-no-predpriehme-mnozhestvo-merki-i-veche-vsichko-e-nared.html", "text": "Допреди 3-4 години в община Симитли имахме проблеми с безстопанствени коне, но предприехме множество мерки и вече всичко е наред. Това коментира за Радио „Фокус“ – Пирин кметът на Симитли Апостол Апостолов. Той отбеляза, че са били гласувани множество наредби, чрез които нещата са били овладени. „Вкарали сме ред в община Симитли, като всички, които гледат коне, са си оградили пасищата с електропастири и конете пасат само там, където е оградено. Така че, към този момент това е нашето изискване за отглеждане на коне – пасищата да бъдат оградени с електропастири“, каза още Апостолов. Той отбеляза, че по-голямата част от пасищата в община Симитли са в близост до общински пътища, но няма регистрирани проблеми. Според кметът Апостолов това е един много добър пример по отношение на това как общините да решат проблема си със безстопанствените коне.„Фокус“ припомня:\r\nВ края на ноември 2017 година Община Симитли предприе още една стъпка в посока ограничаване на възможността да безстопанствени коне. Тогава по време на спешна среща със собствениците на коне в града и малките населени места в състава на общината бе съобщено, че в срок от 2 седмици всички коне на територията на община Симитли трябва да бъдат прибрани и регистрирани с ушни марки, в противен случай на собствениците на забелязани безстопанствени животни ще бъдат налагани глоби спрямо наредбата на Общински съвет – Симитли за опазване на обществения ред. Служителите на полицейския участък в Симитли увериха, че ще помагат за спазването на реда и залавянето на нарушителите. Те потвърдиха опасенията на хората, че безстопанствените коне създават опасност по първокласните, второкласните и третокласните пътища в общината и ще следят за спазването на правилата.\r\nЛивия НИНОВА", "date": "2018.03.29", "title": "Апостол Апостолов, кмет на Симитли: Допреди 3-4 години имахме проблеми с безстопанствени коне, но предприехме множество мерки и вече всичко е наред"}
{"url": "http://www.focus-news.net/news/2018/03/29/2505590/dobrich-s-razlichni-initsiativi-shte-bade-otbelyazana-sedmitsata-na-gorata-v-darzhavno-lovno-stopanstvo-balchik.html", "text": "С различни инициативи ще бъде отбелязана Седмицата на гората в Държавно ловно стопанство – Балчик. Това съобщи Таня Димитрова, експерт „Връзки с обществеността“ във ведомството, предаде кореспондент на Радио „Фокус” – Варна. В ДЛС - Балчик Седмицата на гората ще бъде открита на 2 април с деца от града, а за по-големите е предвидено залесяване в местността „Новия плаж“ и в ПП „Златни пясъци“. На следващият ден и деца от Шабла ще могат да залесят дръвчета, а на 4 април празникът ще бъде отбелязан, заедно с лесовъди ветерани. В Държавно горско стопанство (ДГС) - Добрич Седмицата на гората ще започне със среща с медиите, а на следващият ден разсадник „Дъбово“ ще отвори врати за всички деца, които искат да се запознаят с професията на лесовъда. На 4 април ветерани лесовъди и граждани ще залесяват в горски парк „Дъбово“. Ден по-късно служителите на областна администрация Добрич и лесовъди ще залесят дръвчета на предварително определен участък. Ден преди официалното откриване на Седмицата на гората в ДГС-Генерал Тошево ще организират излет с деца от ОУ „Христо Смирненски“ и разискване на тема: „Децата на България – бъдещи стопани на гората в Европа“. Официалното откриване на празниците ще стартира на 2 април със залесяване в двора на стопанството под наслов „Гората дава живот“. На следващия ден ръководството на териториалното поделение организира Дискусионна кръгла маса и посещение на Демонстрационен учебен обект от колектива на стопанството. На 4 април граждани, организации, училища и детски градини ще получат фиданки от стопанството и ще ги залесят в зелените площи до прилежащите им сгради. И в ДЛС-Тервел официалното откриване на Седмицата на гората ще бъде на 2 април. На следващият ден горските педагози на стопанството ще учат и играят с децата от ДГ „1 юни“, като в края на заниманията ще засадят дръвчета в двора на учебното заведение. На този ден в стопанството ще гостуват и бивши служители. Заниманията по Горска педагогика ще продължат на 4 април  с децата от различните школи в ОДК „Малкия принц“. Предвидено е откритият урок да бъде в местността „Хижата“. На следващия ден ръководството на ДЛС-Тервел и служители на общината ще засадят дръвчета в двора на църквата „Свети Георги“.\r\nЖулиета НИКОЛОВА", "date": "2018.03.29", "title": "Добрич: С различни инициативи ще бъде отбелязана Седмицата на гората в Държавно ловно стопанство – Балчик"}
{"url": "http://www.focus-news.net/news/2018/03/29/2505591/mvnr-na-rusiya-lazhlivite-obvineniya-po-adres-na-rusiya-prechat-na-pregovorite-v-siriya.html", "text": "Според прессекретаря на МВнР на Русия Мария Захарова изфабрикуваните по адрес на Москва и Дамаск обвинения създават препятствие за преговорите за слагането на край на конфликта в Сирия, предава РИА Новости.\r\n„Думите по адрес на сирийското правителство, а също и по адрес на Русия  за неизбирателна употреба на сила и убийство на граждански лица са измислици и лъжи, които създават препятствие за постигането на решения на преговорите“, заяви Захарова.  Виктор Турмаков", "date": "2018.03.29", "title": "МВнР на Русия: Лъжливите обвинения по адрес на Русия пречат на преговорите в Сирия"}
{"url": "http://www.focus-news.net/news/2018/03/29/2505547/sitel-makedoniya-marko-dzhurich-zayavi-che-prishtina-ima-tri-sedmitsa-za-da-formira-obshtnostta-na-srabskite-obshtini.html", "text": "Директорът на сръбската правителствена Служба за Косово и Метохия Марко Джурич заяви, че, ако Прищина в рамките на следващите три седмици не направи нищо за създаването на Общността на сръбските общини , тогава представителите на сърбите от Косово сами ще пристъпят към основаването ѝ, което се подкрепя от правителството на Сърбия, предава скопският телевизионен канал  „Сител“.\r\n„Сърбия иска мир и затова подкрепяме „Сръбската листа“ да формира Общността, защото това е в съответствие с националното и международното право, както и с Брюкселския договор“, заяви Джурич на пресконференция в Белград.\r\nЗапитан по какъв начин ще работи Общността, ако Прищина не се съгласи на нейното формиране, политикът отговори, че с посредничеството на ЕС е постигнато споразумение за нейното формиране, за което „подписи е сложила и международната общност“.\r\nТой допълни,  че очаква вместо заплахи с война, Прищина да позволи на сърбите в следващите три седмици  да започнат работа по създаването и изработването на устава на Общността. Виктор Турмаков", "date": "2018.03.29", "title": "„Сител“ (Македония): Марко Джурич заяви, че Прищина има три седмица, за да формира Общността на сръбските общини"}
{"url": "http://www.focus-news.net/news/2018/03/29/2505593/shumen-okrazhniyat-sad-postanovi-opravdatelna-prisada-na-bivsh-sluzhiotel-na-mvr-obvinen-za-razprostranenie-na-informatsiya-predstavlyavashta-darzhavna-tayna.html", "text": "Състав на Окръжен съд - Шумен с председател Светлин Стефанов постанови оправдателна присъда по отношение на бившия служител на МВР С.П.Н. и го призна за невинен в извършването на престъпление. Това съобщиха от пресцентъра на Окръжен съд - Шумен. Делото беше образувано в ШОС в края на 2016г. по внесен обвинителен акт, според който Неделчев, в качеството си на служител на МВР, в сектор „БОП“ гр. Шумен, през декември 2010г. - март 2011 г., при условията на продължавано престъпление разгласил информация, представляваща държавна тайна. В рамките на една година и три месеца и след дванадесет заседания, съдът постанови днес присъдата си. Делото се гледа при закрити врати и е с гриф за секретност съгласно ЗЗКИ. С оглед на това, че делото представлява фактическа и правна сложност, съдът обяви, че мотивите ще бъдат изготвени в срока по чл.308, ал.2 от НПК (60 дни), които с оглед характера на делото ще са също с гриф за секретност.\r\nРешението на ШОС подлежи на обжалване и протестиране пред Апелативен съд гр. Варна.", "date": "2018.03.29", "title": "Шумен: Окръжният съд постанови оправдателна присъда на бивш служиотел на МВР, обвинен за разпространение на информация, представляваща държавна тайна"}
{"url": "http://www.focus-news.net/news/2018/03/29/2505592/petar-paunov-kmet-na-kyustendil-obshtinata-e-izpratila-do-regionalnoto-ministerstvo-iskane-za-nad-5-mln-leva-za-speshno-asfaltirane-na-ulitsi-i-patishta.html", "text": "Община Кюстендил е изпратила до регионалното министерство искане за над 5 млн. лева за спешно асфалтиране на улици и пътища. Това каза пред общинските съветници по време на редовното им заседание кметът на Община Кюстендил Петър Паунов, предаде репортер на Радио „Фокус“ – Кюстендил. По думите на кмета на Кюстендил искането е изпратено в началото на месец февруари, като вече е получен отговор, в който се казва, че към момента министерството обезпечава асфалтирането на републиканската пътна мрежа. При наличие на допълнителен финансов ресурс, той може да бъде разпределен. \r\n„Нашата цел е своевременно да намираме финансиране и да бъдат запълвани дупките“, каза Петър Паунов. По думите му след зимния сезон и лошите метеорологични условия са се отворили нови дупки. Предстои съветниците да определят съответния ресурс, който да се използва за закърпване на уличните настилки и пътищата. От миналата година са останали улици в малките населени места, върху които не е извършвана интервенция.  Кметът отговори на питания относно асфалтиране на паркинг в двора на болницата в Кюстендил и зад жилищен блок в квартал „Капията“. Според кмета болницата е търговско дружество и идеята трябва да се обсъди подробно, същото се отнася и до втория паркинг, който е в близост до голям търговски обект.\r\nВенцеслав ИЛЧЕВ", "date": "2018.03.29", "title": "Петър Паунов, кмет на Кюстендил: Общината е изпратила до регионалното министерство искане за над 5 млн. лева за спешно асфалтиране на улици и пътища"}
{"url": "http://www.focus-news.net/news/2018/03/29/2505598/deputatite-ot-komisiyata-po-otbrana-pozdraviha-ministar-krasimir-karakachanov-po-povod-rozhdeniya-mu-den.html", "text": "Депутатите от Комисията по отбрана поздравиха министъра на отбраната Красимир Каракачанов по повод рождения му ден, предаде репортер на Агенция „Фокус“. Председателят на комисията ген. Константин Попов посочи: „Да пожелаем на министър Каракачанов и на близките му здраве и успехи, както и на всички в Министерството на отбраната, които изпълняват дълга си“. В отговор Красимир Каракачанов коментира: „Особено щастлив съм, че насрочихте заседанието на комисията специално на моя рожден ден. Съжалявам, че черпя само с бонбони, но при открито заседание друго не е удобно“. „Благодаря за пожеланията. Ще се стараем да изградим онази силна Българска армия, която е необходима на цялото българско общество. Това няма как да стане без подкрепата на Комисията по отбрана“, заяви министърът. „Когато министърът на финансите Владислав Горанов ми честити рождения ден и ме попита какво си пожелавам му казах повече средства за отбрана през следващата година и той обеща. Да видим дали ще си изпълни обещанието“, каза още Красимир Каракачанов.\r\nБиляна ИВАНОВА", "date": "2018.03.29", "title": "Депутатите от Комисията по отбрана поздравиха министър Красимир Каракачанов по повод рождения му ден"}
{"url": "http://www.focus-news.net/news/2018/03/29/2505589/ministar-krasimir-karakachanov-pozitsiyata-na-premiera-boyko-borisov-po-sluchaya-skripal-e-izklyuchitelno-balansirana-i-ya-podkrepyam.html", "text": "Позицията на премиера Бойко Борисов по случая „Скрипал“ е изключително балансирана. Подкрепям една такава позиция. Това каза пред журналисти министърът на отбраната Красимир Каракачанов за българската позиция по случая „Скрипал“ преди заседанието на парламентарната комисия по отбрана, предаде репортер на Агенция „Фокус“. Попитан дали има разнобой в ГЕРБ по случая, той посочи: „Не знам дали има разнобой в ГЕРБ и не е моя работа да коментирам“. В отговор на въпрос може ли ситуацията с руските дипломати да разклати коалицията Красимир Каракачанов обясни: „Това, че два дни не съм бил в България не означава, че коалицията се клати по някакъв начин. Всичко си е наред“. „На заседанията на коалиционния съвет никога не е имало остър тон. Мисля, че и утре няма да има такъв, ако има заседание. Не съм информиран, че ще има заседание на коалиционния съвет“, поясни министърът. Попитан трябва ли България да отзове дипломатите си в Русия той уточни: „Това не е позиция, която трябва да се изразява един или друг като политик. Тя трябва да се вземе от Съвета по сигурността, на която да се докладва ситуацията. На миналото заседание на Съвета, мнението ми, което беше изразено от зам.-министър Запрянов, е че България на този етап, към началото на седмицата, няма основание да предприема подобни действия“. „Оттук нататък ще видим дали има нова информация, на базата на която може да се вземе едно или друго решение“, обясни Красимир Каракачанов. Попитан има ли основание за промяна на позицията ни министърът посочи: „Не съм видял нови данни. Утре на Съвета на сигурността може би ще има изнесени такива“.\r\nБиляна ИВАНОВА", "date": "2018.03.29", "title": "Министър Красимир Каракачанов: Позицията на премиера Бойко Борисов по случая „Скрипал“ е изключително балансирана и я подкрепям"}
{"url": "http://www.focus-news.net/news/2018/03/29/2505599/ministerskiyat-savet-ne-e-razporezhdal-proverka-na-bomboubezhishta.html", "text": "Министерският съвет не е разпореждал проверка на бомбоубежища. Това съобщиха от правителствената информационна служба. Тече рутинна проверка по документи на три администрации - на Софийска област, на община Самоков и община Ботевград. С нея се проверяват плановете за отбранително-мобилизационна подготовка, дежурството за оповестяване и  осъществяването на контрол върху разходването на бюджетните средства по отбранително-мобилизационната подготовка.\r\nТакива проверки са част от задълженията на правителството. Те се извършват периодично по утвърден план от Междуведомствения съвет по отбранителна индустрия и сигурност на доставките към Министерския съвет. Планът за 2018 г. е утвърден на 28 февруари.", "date": "2018.03.29", "title": "Министерският съвет не е разпореждал проверка на бомбоубежища"}
{"url": "http://www.focus-news.net/news/2018/03/29/2505594/ria-novosti-ruskoto-vanshno-ministerstvo-obvini-velikobritaniya-che-ne-iska-da-si-satrudnichi-po-sluchaya-skripal.html", "text": "Прессекретарят на МВнР  на Русия Мария Захарова заяви, че по ситуацията около случая със Сергей Скрипал Лондон мълчи в отговор на конструктивните предложения на Русия за сътрудничество, предава РИА Новости.\r\nСпоред Захарова Москва нееднократно се е обръщала към британските власти с предложения за сътрудничество и разследване на предполагаемото отравяне на руския гражданин , а също с молба да предоставят информация за тяхното състояние и за обстоятелствата около произшествието.\r\n„За жалост в отговор на законните искания на руската страна и конструктивните предложения за взаимодействие британската страна мълчи или отправя, принудена съм да кажа това, просто неграмотни отговори“, заяви Захарова.  Виктор Турмаков", "date": "2018.03.29", "title": "РИА Новости: Руското външно министерство обвини Великобритания, че не иска да си сътрудничи по „Случая Скрипал“"}
{"url": "http://www.focus-news.net/news/2018/03/29/2505596/ministar-emil-karanikolov-frenska-kompaniya-ot-visokotehnologichniya-sektor-e-s-interes-kam-industrialnata-zona-v-gorna-oryahovitsa.html", "text": "Френска компания от самолетната индустрия проявява сериозен интерес към индустриалната зона в Горна Оряховица. Това заяви министърът на икономиката Емил Караниколов при подписването на Меморандум за сътрудничество между Национална компания индустриални зони (НКИЗ) и Община Горна Оряховица, съобщиха от пресцентъра на Министерството. Подписи по сключването на Меморандума положиха изпълнителният директор на НКИЗ Антоанета Барес и кметът на Община Горна Оряховица инж. Добромир Добрев.\r\nМинистър Караниколов заяви, че чрез създаването на зоните държавата противодейства на регионалните дисбаланси. По думите му изграждането на новия участък от магистрала Хемус е още една мярка в посока преодоляване на диспропорциите и начин за привличане на още повече инвестиции в областта. Стана ясно, че Община Горна Оряховица е подготвила и разполага с готов терен, попадащ в източната промишлена зона на града, с обща площ около 300 дка. Териториалното му разположение го прави изключително атрактивен за инвестиции, тъй като е с добра техническа инфраструктура и е разположен непосредствено до летище и гара. \r\nПо време на срещата министър Караниколов поясни какви са механизмите за създаването на дружеството и каква е новата политика в изграждането на индустриалните зони. \r\nДо момента НКИЗ ЕАД има подписани меморандуми за сътрудничество с общините в Бургас, Божурище, Враца, Сандански, Ловеч, Кюстендил, Варна, Видин, Дупница, Стара Загора, както с областна администрация Кърджали.", "date": "2018.03.29", "title": "Министър Емил Караниколов: Френска компания от високотехнологичния сектор е с интерес към индустриалната зона в Горна Оряховица"}
{"url": "http://www.focus-news.net/news/2018/03/29/2505601/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В Общинския драматичен театър „Невена Коканова“ на официална церемония Съветът на европейската научна и културна общност и Клубът на българския културен и научен елит ще връчат Отличието „Златен печат със златна монета“ за Древно и уникално историческо и културно наследство на град Дупница и на кмета инж. Методи Чимев. Още за инициативата ще pредаването „Дупница – ключът към Рила“ по Радио „Фокус“ – Пирин научим от Росица Златанова, председател на Съвета на европейската научна и културна общност.\r\nС Нина Александрова, специалист „Социални дейности“ в Община Дупница, ще говорим за действащия общински фонд за асистирана репродукция.\r\nВ края на предаването ще обърнем внимание на основните акценти от изминаващата вече седмица.", "date": "2018.03.29", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/03/29/2505587/kmetat-na-kyustendil-petar-paunov-za-bedstvashtite-kone-v-osogovska-planina-ne-mozhe-da-badem-sadnitsi-no-shte-napravim-neobhodimoto-i-pri-neobhodimost-shte-prekratyavame-dogovori.html", "text": "Ние не може да бъдем съдници, но ще направим необходимото и при необходимост ще прекратяваме договори. Това каза пред общинските съветници в Кюстендил по време на днешното им заседание кметът на Община Кюстендил Петър Паунов, предаде репортер на Радио „Фокус“ – Кюстендил. Изказването на Паунов беше във връзка с бедстващите коне в Осоговска планина. Кметът на Кюстендил отправи благодарност към доброволците и планинските спасители, реагирали адекватно на създалата се ситуация. Петър Паунов представи и справка относно отдадените под наем пасища. Пасищата се отдават под наем във връзка с подадени искания, издадено удостоверение от Областна дирекция по безопасност на храните, както и след решение от страна на общинска експертна комисия. От справката става видно, че собственикът на конете е заявил за сезон 2015/2016 година Има заповед, включваща основно кметовете и кметските наместници  99 овце, 20 коня, 6 кози и 3 говеда. За сезон 2017/2018 година са заявени 100 говеда, 85 овце и 3 коня, а за новия сезон – 2018/2019 година е подадено заявление за 287 овце,  99 коня и 102 говеда. Последните два сезона заявленията са правени и от фирми, близки до самия собственик.\r\nВенцеслав ИЛЧЕВ", "date": "2018.03.29", "title": "Кметът на Кюстендил Петър Паунов за бедстващите коне в Осоговска планина: Не може да бъдем съдници, но ще направим необходимото и при необходимост ще прекратяваме договори"}
{"url": "http://www.focus-news.net/news/2018/03/29/2505603/startira-traditsionnata-blagotvoritelna-velikdenska-kampaniya-za-osiguryavane-na-bezplaten-obyad-v-uchilishte-za-uyazvimi-balgarski-detsa-ot-sotsialno-slabi-semeystva.html", "text": "Днес (29 март 2018 г.) стартира традиционната съвместна благотворителна Великденска кампания на „Кауфланд България” и БЧК за осигуряване на безплатен обяд в училище за уязвими български деца от социално слаби семейства. Това съобщиха от пресцентъра на БЧК. Инициативата се провежда За девета поредна година. В периода до 7 май 2018 г. клиентите на компанията ще имат възможност да направят своето дарение в благотворителните кутии с логото на БЧК, разположени във всички магазини от веригата на територията на цялата страна.\r\nДо момента клиентите на веригата са дарили над 320 000 лв. за осигуряване на безплатна храна в училище за нуждаещи се деца.", "date": "2018.03.29", "title": "Стартира традиционната благотворителна Великденска кампания  за осигуряване на безплатен обяд в училище за уязвими български деца от социално слаби семейства"}
{"url": "http://www.focus-news.net/news/2018/03/29/2505606/gen-konstantin-popov-gerb-predlagame-v-parlamenta-da-se-organizira-izlozhba-za-deynostta-na-voennosluzheshtite-po-povod-6-may.html", "text": "По случай 6 май сме изпратили писмо до министъра на отбраната с молба ако е възможно в парламента да се организира изложба, която да представи дейността на военнослужещите. Това каза депутатът от ГЕРБ и председател на Комисията по отбрана ген. Константин Попов на заседание на парламентарната комисия по отбрана, предаде репортер на Агенция „Фокус“. „Мисля, че това няма да представлява затруднения, има такива примери“, коментира той. „Надявам се, че ще можем да го организираме. Имаме разрешението на председателя на НС Цвета Караянчева“, посочи ген. Попов. „Анонсирали сме я като „Хиляди лица-една армия“, защото лицата са много, но армията е една“, каза още той.\r\nБиляна ИВАНОВА", "date": "2018.03.29", "title": "Ген. Константин Попов, ГЕРБ: Предлагаме в парламента да се организира изложба за дейността на военнослужещите по повод 6 май"}
{"url": "http://www.focus-news.net/news/2018/03/29/2505604/kyustendil-obshtinskiyat-savet-prie-otcheta-za-deynostta-na-obshtestveniya-posrednik-za-izminalata-godina-369-prepiski-sa-postapili-v-perioda.html", "text": "Общинският съвет в Кюстендил прие отчета за дейността на обществения посредник за изминалата година, предаде репортер на Радио „Фокус“ – Кюстендил. През периода са постъпили и обработени общо 369 преписки в приемната на обществения посредник. Жалбите касаят устройство на територията и незаконно строителство, жилищно настаняване, управление и разпореждане с общинска собственост, административно обслужване, благоустройство и екология. Подавани са сигнали, касаещи градски транспорт и паркиране, социално подпомагане, местни данъци и такси, обществен ред и шум , както и реституция. Сред образуваните преписки са и такива за земеделски земи. 25 от жалбите са били извън правомощията на обществения посредник. За година време приемната на обществения посредник е посетена от над 450 граждани на община Кюстендил. Съветниците приеха годишния доклад за изпълнение на общинския план за развитие, както и годишен план на дейностите за подкрепа на личностното развитие. Беше приет и годишен план за развитие на социалните услуги за 2019 година.\r\nВенцеслав ИЛЧЕВ", "date": "2018.03.29", "title": "Кюстендил: Общинският съвет прие отчета за дейността на обществения посредник за изминалата година, 369 преписки са постъпили в периода"}
{"url": "http://www.focus-news.net/news/2018/03/29/2505597/kyustendil-obshtinskiyat-savet-prie-nova-naredba-za-nasarchavane-na-investitsiite-s-obshtinsko-znachenie.html", "text": "Общинският съвет в Кюстендил прие нова наредба за насърчаване на инвестициите с общинско значение, издаване на сертификат клас В и прилагането на мерките за насърчаване на инвестициите, предаде репортер на Радио „Фокус“ – Кюстендил. Новият нормативен акт цели повишаване конкурентоспособността на икономиката на Община Кюстендил, чрез технологично развитие в производства и услуги с висока добавена стойност, иновации и нарастване на инвестициите за научни изследвания при спазване принципите на устойчивото развитие. \r\nДругите цели са подобряване на инвестиционния климат, създаване на нови и високопроизводителни работни места,  стимулиране развитието на бизнеса, чрез привличане на чуждестранни партньори и инвеститори, и подпомагане дейността на фирмите, които са регистрирани и развиват дейността си на територията на общината. На заседанието беше приета наредба за записване на учениците в първи клас в общинските учебни заведения. Всяко общинско училище има определени райони за прием на ученици в първи клас. В наредбата за прием на ученици е дадена информация за училищата и съответните им прилежащи райони.\r\nВенцеслав ИЛЧЕВ", "date": "2018.03.29", "title": "Кюстендил: Общинският съвет прие нова наредба за насърчаване на инвестициите с общинско значение"}
{"url": "http://www.focus-news.net/news/2018/03/29/2505608/stara-zagora-v-grada-shte-bade-izgradena-zala-za-boyni-sportove.html", "text": "В Стара Загора ще бъде изградена зала за тренировки по бойни спортове. Това обеща днес кметът Живко Тодоров, по време на среща си със състезателя на старозагорския Спортен клуб „Сезан“ и член на Националния отбор на България Севдалин Славов, който триумфира на Мондиала в Тайланд с шампионската титла в категория до 63.5 кг. Това съобщиха от пресцентъра на Община Стара Загора. Шампионатът събра над 400 състезатели от 40 държави.\r\nТази поредна победа говори за нивото на бойните спортове в Стара Загора. Да станеш световен шампион именно в Тайланд, където това е национален спорт, не е лесно. Искаме да благодарим на Севдалин, че развя високо българския национален флаг и прославя името на Стара Загора, каза кметът. Той обяви, че ще работи за създаването на нова зала, оборудвана с клетка, ринг, чували и всичко необходимо за провеждане на пълноценни тренировки на състезателите по бойни спортове.\r\nСевдалин притежава много качества и най-важните са трудолюбие, постоянство и амбиция, които го изведоха на това ниво, сподели неговият първи треньор и основател на Спортен клуб „Сезан“ в Стара Загора Жельо Илиев. Той цитира водача на националния ни отбор за шампионата Николай Атанасов, според когото „това е най-достойното представяне на наш състезател“. Срещите му винаги завършват с нокаут или явна победа, добави Илиев. В неговия клуб в момента тренират 30 мъже и жени.\r\nТова е само началото за мен, очаквайте още победи. След аматьорската титла, искам да спечеля и на професионалния ринг, отбеляза старозагорският боец. В началото тренирах бадминтон, но не беше моят спорт. В клуб „Сезан“ намерих упоритост, мотивация и мечти, споделя Севдалин, който в момента учи „Електроенергетика“  в Техническия университет в София и тренира при друг старозагорец – Красимир Колев. В Тайланд изиграл 3 мача, срещу представителите  на Колумбия, Непал и Индонезия, завършили с нокаут. Четвъртият, срещу представителя на Уругвай, който го отвежда до титлата, завършва с убедителна победа.\r\nСевдалин Славов тренира в Спортен клуб по кик бокс и муай тай „Сезан\" от 7 години. Той е Европейски шампион и многократен републикански шампион, без загуба на професионалния ринг. \r\nКметът Живко Тодоров му връчи грамота за спечелената титла, а ресорният зам.-кмет Красимира Чахова му подари реплика на артефакт от Регионалния исторически музей с надпис, свидетелстващ, че в земите на Стара Загора е живял носителят на олимпийски титли, римският атлет Марк Фронтон.", "date": "2018.03.29", "title": "Стара Загора: В града ще бъде изградена зала за бойни спортове"}
{"url": "http://www.focus-news.net/news/2018/03/29/2505611/ministar-krasimir-karakachanov-17-mln-evro-e-tsenata-za-vazstanovyavaneto-na-letatelnata-godnost-na-samoletite-spartan-dogovorat-predstoi.html", "text": "Това, което успя да направи работната ни група е да намали цените, които бяха искани за възстановяването на летателната годност на самолетите „Спартан“. Това каза пред журналисти министърът на отбраната Красимир Каракачанов след заседанието на парламентарната комисия по отбрана, предаде репортер на Агенция „Фокус“. „Цената към момента е 17 млн. евро“, посочи той. „Дотук добре, оттук нататък предстои конкретният договор“, коментира Красимир Каракачанов. „Кога точно ще бъде подписан не зависи само от нас, въпрос е на дни или седмици“, допълни министърът.\r\nБиляна ИВАНОВА", "date": "2018.03.29", "title": "Министър Красимир Каракачанов: 17 млн. евро е цената за възстановяването на летателната годност на самолетите „Спартан“, договорът предстои"}
{"url": "http://www.focus-news.net/news/2018/03/29/2505602/kyustendil-15-000-kv-metra-ulichni-nastilki-sa-rehabilitirani-za-godina-v-grada.html", "text": "15 000 квадратни метра улични настилки са рехабилитирани за година в Кюстендил. Това стана ясно от приетия на редовната сесия на Общинския съвет отчет на програмите за опазване на околната среда, въздуха и управление на отпадъците, предаде репортер на Радио „Фокус“ – Кюстендил. Документът сочи, че на територията на Общината са предприети 46 инвестиционни намерения за въвеждане на мерки за енергийна ефективност, предстои реализирането на още пет проектни разработки. По отношение на качеството на атмосферния въздух е извършвано периодично измиване на уличните платна, изготвени са графици за почистване и сметосъбиране в населените места. Извършва се постоянно актуализиране на регистрите на зелените площи, предприети са действия за увеличаване на уличното озеленяване, осъществява се стриктен ремонт при строително-ремонтни дейности. Асфалтирани са 15 000 кв. метра, от които 8 000 кв. м са изцяло преасфалтирани улици. В същото време е изготвен проект за преразпределяне на местата за паркиране и тяхната оптимизация по централната улица „Цар Освободител” в града. С цел намаляване замърсяването на въздуха е забранено движението на тежкотоварни моторни превозни средства в централната градска част на Кюстендил.\r\nВенцеслав ИЛЧЕВ", "date": "2018.03.29", "title": "Кюстендил: 15 000 кв. метра улични настилки са рехабилитирани за година в града"}
{"url": "http://www.focus-news.net/news/2018/03/29/2505605/mariya-zaharova-london-izbyagva-obshtuvane-s-posolstvoto-na-rusiya-po-sluchaya-skripal.html", "text": "Прессекретарят на руското външно министерство Мария Захарова заяви, че Лондон преднамерено избягва да влиза в контакт с руското посолство във Великобритания по „Случая Скрипал“ и не дава никакви данни за състоянието на руските граждани, предава РИА Новости.\r\n„Великобритания преднамерено избягва всякакъв контакт  с руското посолство: писмено, устно, телефонни разговори. Нито в един от тези ресурси, всеки от които бе на практика незабавно задействан от руското посолство в Лондон, не доведе до никакви резултати, за да се получат някакви басови данни относно случилото се“, заяви Захарова.\r\n„Поне да дадат датата, времето на произшествието, броят на замесените в него хора, степента на това колко са пострадали, както и тяхното състояние – дори и тези основни неща се принудени, да ги научаваме от медиите“, подчерта официалният представител на руското външно министерство.  Виктор Турмаков", "date": "2018.03.29", "title": "Мария Захарова: Лондон избягва общуване с посолството на Русия по „Случая Скрипал“"}
{"url": "http://www.focus-news.net/news/2018/03/29/2505607/ria-novosti-mvnr-na-rusiya-zayavi-che-stranata-nyama-nishto-obshto-s-otravyaneto-na-sergey-skripal.html", "text": "Прессекретарят на руското МВнР Мария Захарова заяви, че страната ѝ няма нищо общо с отравянето на британския шпионин Сергей Скрипал, а Лондон както и преди не предоставя каквата и да е официална информация за инцидента, предава РИА Новости.\r\n„Лондон и досега не представи никакви доказателство и не публикува никаква конкретна картина на случилото се. Ако имате някакви сведения, предоставете“, призова Мария Захарова. „Още веднъж искам да подчертая: русия няма никакво отношение към този инцидент, а също така няма никаква информация от Лондон“, допълни тя.\r\nРаботещият за британските специални служби бивш полковник от руското ГРУ Сергей Скрипал и неговата дъщеря бяха отровени на 4 март в британския град Солсбъри. Лондон твърди, че за отравянето на Скрипал с веществото А234 роля има Русия, докато Москва отрича това категорично.  Виктор Турмаков", "date": "2018.03.29", "title": "РИА Новости: МВнР на Русия заяви, че страната няма нищо общо с отравянето на Сергей Скрипал"}
{"url": "http://www.focus-news.net/news/2018/03/29/2505612/kmetat-na-plovdiv-ivan-totev-obsledva-se-nova-organizatsiya-na-dvizhenieto-po-bul-vasil-aprilov-v-grada.html", "text": "Обследва се нова организация на движението по бул. „Васил Априлов“ в Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус”-Пловдив. „Левият завой към ул. „Захари Стоянов“ и „Гладстон“ е тежък”, каза Totew. По думите му е било задължително да се поставят тези светофари там, тъй като това е било изисквано от „Пътна полиция”. „Тази година ще направим всичко възможно да преасфалтираме и ул. „Свобода“, която ще стане използвана“, посочи още Иван Тотев.\r\n„Имаме доста подобрения да създадем зелени вълни и това ще стане доколкото е възможно”, коментира също кметът на Пловдив.\r\nТой заяви още, че започва поставянето на подземни контейнери за боклук в Пловдив. „Тези дни ще започне монтирането на контейнерите под земята”, каза Иван Тотев. Дупките за тях вече се копаят на около 1.6 метра под земята. Първо ще бъде тествано поставянето на контейнерите по ул. „Отец Паисий”. Определят се точките, където ще се поставят. „Ще се правят анализи на местата”, каза кметът. Другите места в Пловдив, където също ще има подземни контейнери за боклук са ул.”Христо Г.Данов”, на входа на Цар Симеоновата градина.\r\nПодземните контейнери за улица „Отец Паисий“ вече са пристигнали, съобщи кметът. Съдовете ще бъдат разположени от тепето до ул. „Генерал Гурко“.\r\nЦветана ТОНЧЕВА", "date": "2018.03.29", "title": "Кметът на Пловдив Иван Тотев: Обследва се нова организация на движението по бул. „Васил Априлов“ в града"}
{"url": "http://www.focus-news.net/news/2018/03/29/2505615/sofiya-25-ekipa-izvarshvat-tekushti-remonti-na-patnata-nastilka-v-stolitsata.html", "text": "25 строителни екипа извършват текущи ремонти на пътната настилка в София през днешния ден. Това каза директорът на „Транспортна инфраструктура“ Даниел Евлогиев, съобщиха от пресцентъра на Столична община. С покачването на температурите се създадоха условия за полагане на асфалт и Столичната община  възложи на  фирмите , ангажирани с поддръжката на уличната мрежа в шестте зони на София  да започнат интензивна работа по пътните настилки.  Днес се работи по пътните платна на ул. „Никола Петков“, бул. „Дертлиев“, ул.„Боянски водопад“, бул. „ България“ , бул. „Евлоги и Христо Георгиеви“ ,“Чепинско шосе“, ул.„Димитър Пешев“, „Бусмански път“, локалното платно на бул. „Драган Цанков“,  ул. „Резбарска“ и други. Приоритетно са ремонтират улици и булеварди, по които се движи градският транспорт или са основни пътни участъци в  кварталите. Районните кметове имат за задача да следят работата на фирмите.", "date": "2018.03.29", "title": "София: 25 екипа извършват текущи ремонти на пътната настилка в столицата"}
{"url": "http://www.focus-news.net/news/2018/03/29/2505614/inzh-nikolay-nikolov-rdg-veliko-tarnovo-pod-mototo-detsata-i-gorata-na-balgariya-za-badeshteto-na-zelena-evropa-preminavat-sabitiyata-ot-sedmitsata-na-gorata.html", "text": "Под мотото „Децата и гората на България за бъдещето на зелена Европа“ преминават събитията от Седмицата на гората през настоящата година. Регионална дирекция по горите (РДГ) - Велико Търново, която отговаря за Великотърновска и Габровска област е подготвила редица интересни мероприятия, които стартират утре и ще продължат през цялата следваща седмица. Това каза на пресконференция директорът на РДГ-Велико Търново инж. Николай Николов, предаде репортер на Радио „Фокус“ – Велико Търново. Първото събитие е традиционната проява „Лесовъд за един ден“, която е насочена към децата и младежите. В рамките на инициативата утре в основното училище в град Дебелец и парк „Маркотея“ в Габрово ще бъде извършено залесяване, като дърветата ще се съдят от ученици. Официалните чествания на Седмицата на гората ще се случат в Габрово, а откриването ще е на 2 април. \r\nНа следващия ден – 3 април, отново в Габровско, в местността „Тодорчетата“ ще се проведе залесяване на горска територия. В програмата, която продължава до 8 април, са предвидени и среща с ветерани лесовъди, както и Ден на отворените врати в Регионалната дирекция, който ще се случи на 5 април от 09.00 до 14.00 часа. „В навечерието на празника трябва да отдадем почит и признание на хилядите лесовъди, наши предшественици, които са отдали знание, умение и труд, за да се радваме и да се ползваме от благата на съвременната гора. Трябва да припомним на обществеността, а най-вече на своите деца и внуци, че българският лесовъд със своя професионализъм и всеотдайност, отдавна е отслужил признанието на обществото“, обърна се към колегите си инж. Николов. Освен това отбеляза и, че във всички населени места в страната, където има горски стопанства, утре ще се проведе инициативата „Лесовъд за един ден“.\r\nЛуиза ТРАНЧЕВА", "date": "2018.03.29", "title": "Инж. Николай Николов, РДГ-Велико Търново: Под мотото „Децата и гората на България за бъдещето на зелена Европа“ преминават събитията от Седмицата на гората"}
{"url": "http://www.focus-news.net/news/2018/03/29/2505613/ministar-krasimir-karakachanov-ambitsiyata-ni-e-v-nachaloto-na-april-trite-proekta-za-modernizatsiya-na-armiyata-da-badat-vneseni-v-ministerski-savet.html", "text": "Да не казвам датата 31 март, защото е почивен ден. Амбицията ни е в началото на април това да се случи. Това каза пред журналисти министърът на отбраната Красимир Каракачанов в отговор на въпрос ще успее ли до края на март да внесе в Министерски съвет проектите за модернизация на армията, предаде репортер на Агенция „Фокус“. „Проектите са готови. Искам да внеса и трите заедно“, посочи той. „Има промени в проекта за Военноморските сили, което леко забавя нещата“, обясни министърът.\r\nБиляна ИВАНОВА", "date": "2018.03.29", "title": "Министър Красимир Каракачанов: Амбицията ни е в началото на април трите проекта за модернизация на армията да бъдат внесени в Министерски съвет"}
{"url": "http://www.focus-news.net/news/2018/03/29/2505618/redoven-mesechen-brifing-na-ministar-valentin-radev-shte-se-provede-na-30-mart.html", "text": "Министърът на вътрешните работи Валентин Радев ще даде редовен месечен брифинг утре, 30 март, от 16.00 часа в заседателната зала на ведомството. Това съобщиха от пресцентъра на МВР.", "date": "2018.03.29", "title": "Редовен месечен брифинг на министър Валентин Радев ще се проведе на 30 март"}
{"url": "http://www.focus-news.net/news/2018/03/29/2505600/mvnr-na-rusiya-london-otkrito-narushava-mezhdunarodnite-normi-kato-ne-predostavya-dostap-do-sergey-skripal.html", "text": "Прессекретарят на руското МВнР Мария Захарова заяви, че Лондон открито нарушава международните норми, като не предоставя на руските дипломати консулски достъп до бившия полковник от ГРУ Сергей Скрипал и дъщеря му Юлия, отровени в английския град Солсбъри, предава ТАСС.\r\n„Ставаме свидетели на поредното възпрепятстване на достъпа на руските представители до пострадали руски гражданин“, заяви Захарова. „Така Великобритания открито, без да се стеснява, нарушава международно-правовите норми и в частност двустранната Консулска конвенция от 1968  г. Чл. 36 на документа съдържа положение, че консулското длъжностно лице има право в пределите на консулския си окръг да се среща с всеки гражданин на представяната държава, да му дава съвети, за му оказва всякакво съдействие, включително и необходимостта да се предприемат мерки за оказването на правна помощ“, допълни тя. Виктор Турмаков", "date": "2018.03.29", "title": "МВнР на Русия: Лондон открито нарушава международните норми, като не предоставя достъп до Сергей Скрипал"}
{"url": "http://www.focus-news.net/news/2018/03/29/2505620/shumen-okrazhniyat-sad-nalozhi-na-firma-sanktsiya-v-razmer-na-blizo-265-000-leva-za-nevnesen-dds.html", "text": "Окръжен съд – Шумен наложи имуществена санкция в размер на 264 721.65 лева на шуменската фирма „Агро Продукт Инвест” ЕООД. Точно с толкова се е обогатило дружеството, вследствие на извършените от предходния управител Емил Асенов данъчни престъпления по чл.255, ал.3 от НК - за дължим, но невнесен данък добавена стойност (ДДС), за които има влязла в сила присъда. Това съобщиха от пресцентъра на съда.\r\n Административното дело разгледано от съдия Нели Батанова е производство по реда на чл. 83а от ЗАНН.  Административнонаказателната отговорност по този ред се ангажира при кумулативното наличие на следните предпоставки: \r\n- Привлеченото към отговорност лице да е юридическо; \r\n- Да се е обогатило или би могло да се обогати в резултат на извършено престъпление от кръга на посочените в чл.83а ал.1 от ЗАНН;\r\n- Престъплението да е извършено от някое от лицата, посочени в точки 1-4 на цитираната правна норма.\r\nВ конкретния случай за да наложи тази санкция Шуменският окръжен съд е приел за установено, че „Агро Продукт Инвест“ ЕООД е вписано в търговския регистър с основна дейност: производство, търговия, внос и износ на селскостопанска продукция; комисионни и счетоводни услуги, както и такива от специално естество; всички други дейности и услуги, които не са забранени изрично от закона. Дружеството се е управлявало от Емил Асенов, който е бил управител на дружеството, а понастоящем от едноличния собственик на капитала – О. И. Д.\r\nКъм инкриминирания период 15.07.2013 г. до 14.10.2013г. „Агро Продукт Инвест” е било дружество с ограничена отговорност. Дружеството е било регистрирано с решение на ОС  - Шумен с наименование „Белпорт“ ЕООД и с регистрация по ЗДДС от 18.12.2009 год. /дерегистрирано на 06.10.2014 год./ със собственик Т. П. П. На 20.11.2012 год. дружеството е било закупено от друго лице /формален собственик/, контролирано от съучастника на Асенов – З. И.. През 2013 г. новия собственик освободил от поста управителя на дружеството „Белпорт“ ЕООД, назначил за управител на дружеството Емил Асенов, променил предмета на дейност като включил производство, търговия, внос и износ на селскостопанска продукция, комисионни и счетоводни услуги, променил и наименованието на дружеството от „Белпорт“ ЕООД на „Агро Продукт Инвест“ ЕООД. \r\nПо този начин Асенов и съучастника му И. си осигурили контролирани дружества, чрез които да оформят доставки към т.нар. „кухи“ търговски дружества, притежавани от малограмотни и бедни лица. За придаване на достоверност на уж извършените покупки от тези „кухи“ доставчици се изготвяли фактури с невярно съдържание, които се подпечатвали с печати, установени при извършените следствени действия и се вписвали в дневниците за продажби. Били използвани и печати на реални действащи търговци, чиито собствени не подозирали, че от името на фирмите им се издавали фактури. Установени били 49 бр. печата, от които 47 бр. печата на търговски дружества и 2 бр. печата на Областна дирекция Земеделие. С тях се предавал вид, че дружествата, от които формално се закупувало зърно са регистрирани като търговци на зърно. Въз основа на първичните счетоводни документи били подавани справки декларации по ЗДДС, в които реално декларирал неосъществени доставки и от които неправомерно бил начислен данъчен кредит за дружество „Агро Продукт Ивест“ ЕООД в размер на 264 721,65 лева. \r\nВ качеството си на управител на „Агро Продукт Инвест” ЕООД Асенов е осъден с влязла в сила присъда на „Лишаване от свобода” за срок от 3 - три години при първоначален строг режим на изтърпяване на наказанието за престъпление по чл. 255, ал.3 във вр. с ал.1, т.2, т.6 и т.7 във вр. с чл. 20, ал.2 от НК, вр. с чл.26, ал.1 от НК, а именно за това, че през периода 15.07.2013 - 14.10.2013г. в гр. Варна, в условията на продължавано престъпление, в качеството си на управител на \"Агро Бизнес Ком\" ЕООД,  \"Агро Продукт Инвест\" ЕООД, \"Био Пром 2012\" ЕООД и \"Унистил 2003\" ЕООД, в съучастие като съизвършител със З.Г.И. избегнал установяване на данъчни задължения - \"данък добавена стойност\" в особено големи размери – в общ размер на 2 269 630.49 лв., като затаил истина и потвърдил неистина в подадени справки - декларации за данък върху добавената стойност, които декларации се изискват по силата на Закона за данък добавена стойност - чл. 125, ал.1 и при представяне на информация пред органите по приходите използвал документи с невярно съдържание и приспаднал неследващ се кредит.  Посочения престъпен състав е от визираните в чл.83а, ал.1 от ЗАНН.\r\n\tВ резултат на престъпната дейност на Емил Асенов, „Агро Продукт Инвест“ ЕООД е избегнал заплащане на дължимия ДДС - 264 721,65 лева., с която сума на практика се е обогатило дружеството.\r\nРешението подлежи на обжалване и протест пред Апелативен съд гр.Варна по реда на чл.83д от ЗАНН в 14 - дневен срок от съобщаването му на страните.", "date": "2018.03.29", "title": "Шумен: Окръжният съд наложи на фирма санкция в размер на близо 265 000 лева за невнесен ДДС"}
{"url": "http://www.focus-news.net/news/2018/03/29/2505616/d-r-yuksel-ahmed-kmet-na-dulovo-spasitelnata-aktsiya-za-shtarkeli-v-silistrensko-ne-e-angazhiment-a-normalna-choveshka-reaktsiya.html", "text": "Спасителната акция за щъркели в силистренско не е ангажимент, а нормална човешка реакция. Това каза в предаването „Екологичен резонанс“ на Радио „Фокус“ кметът на община Дулово д-р Юксел Ахмед. Щъркелите вече са на свобода, а преди да бъде направено това е съгласувано с РИОСВ – Русе, които в деня на пускането са присъствали и са поставили пръстени на щъркелите, с помощта на които ще се проследи тяхната траектория и миграция, коментира кметът.\r\n„Ние не сме се водили от факта, че щъркелите са защитени от природата птици, а това за нас бяха едни птици, които имат нужда от помощ. Винаги самата появa на ятата щъркели е предвестник за възраждане на природата, буди у човек асоциации за нещо добро, което предстои да се случи, а то е свързано и с времето – предвестник на затопляне на времето, което специално в нашия край очакваме с нетърпение, предвид суровия климат през зимата“, коментира д-р Юксел Ахмед. Той обясни, че щъркелите, които са били приютени са оцелели и не е имало нито един смъртен случай.", "date": "2018.03.29", "title": "Д-р Юксел Ахмед, кмет на Дулово: Спасителната акция за щъркели в силистренско не е ангажимент, а нормална човешка реакция"}
{"url": "http://www.focus-news.net/news/2018/03/29/2505621/evropeyski-eksperti-obsadiha-v-sofiya-zadalbochavane-na-satrudnichestvoto-pri-protivodeystvie-na-transgranichnata-prestapnost-s-mps.html", "text": "На 28 и 29 март София бе домакин на пленарната среща на Европейската мрежа за противодействие на трансграничната престъпност с МПС (CARPOL). Това съобщиха от пресцентъра на МВР.\r\nПредставители на правоохранителните структури на държавите членки на ЕС и Европол направиха преглед на резултатите от проведени съвместни полицейски операции през последните месеци, довели до установяване и задържане на голям брой крадени моторни превозни средства, части и вещи от МПС. Обсъдени бяха възможностите за задълбочаване на сътрудничеството, подобряване на обмена на информация и организиране на координирани действия с Европол, Фронтекс и чрез инициативата на CARPOL за партньорство с частния сектор на ниво ЕС. \r\n„Престъпните посегателства спрямо МПС причиняват финансови загуби на собствениците, на застрахователните компании и пораждат негативни реакции в обществото. Противодействието на този тип престъпления е  отговорна задача и поради факта, че крадените и инкриминирани превозни средства често биват използвани за извършване на други тежки престъпления“. Това заяви заместник-директорът на Главна дирекция „Национална полиция“ старши комисар Константин Димитров при откриване на експертната среща. Той припомни, че след присъединяването си към ЕС България е сред най-активните членове на CARPOL. През последните години страната ни взе участие в редица успешни операции за противодействие на престъпления, свързани с МПС. \r\nЧленовете на Европейската мрежа споделиха опит и добри практики, обединени от общата цел за по-ефективно противодействие на организирани международни престъпни групи, извършващи кражби, застрахователни измами, контрабанда и незаконни сделки с МПС. Обсъдени бяха възможностите за разширяване на обхвата на общите дейности на мрежата във връзка с обмен на информация и идентифициране на автомобили в случаите на потенциални терористични атаки. \r\nАнализирана бе събраната от Българското председателство информация от отделните държави по линия на кражбите и търговията с части от МПС. Инициативата ще бъде доразвита от Европол, с цел подобряване на аналитичния продукт и използването му за планиране и провеждане на оперативни действия. \r\nЕвропейската мрежа от експерти за противодействие на трансграничната престъпност с МПС (CARPOL) e създадена през 2004 г. с решение на Съвета на ЕС 919/2004 г. Дейността й е насочена към усъвършенстване на бързия обмен на информация между полицейските звена на членуващите държави и към разширяване на сътрудничеството с Европол и с частния сектор при противодействие на престъпленията, свързани с МПС. Мрежата организира ежегодно международни полицейски операции, насочени срещу трафика на крадени или придобити по измамен начин автомобили с цел последващото им легализиране.", "date": "2018.03.29", "title": "Европейски експерти обсъдиха в София задълбочаване на сътрудничеството при противодействие на трансграничната престъпност с МПС"}
{"url": "http://www.focus-news.net/news/2018/03/29/2505595/ministar-krasimir-karakachanov-ne-vizhdam-osnovanie-za-ostavka-na-ministar-valentin-radev.html", "text": "Не виждам основание за оставка на министър Валентин Радев. Това каза пред журналисти министърът на отбраната Красимир Каракачанов във връзка с искането на БСП вътрешният министър Валентин Радев да подаде оставка заради случая с непроверени пътници на Летище „София“ преди заседанието на парламентарната комисия по отбрана, предаде репортер на Агенция „Фокус“. „За всяко нещо, което БСП или някой друг иска, ли да коментираме оставка“, посочи той. По повод неофициална информация, че се проверяват бомбоубежища по нареждане на премиера Бойко Борисов, министърът обясни: „Бомбоубежищата са на пряко подчинение на общините и областните управители. Тъй като няма никаква промяна на ситуацията по отношение на заплахи или опасност от война, в която да бъде въвлечена България- най-вероятно става въпрос за рутинни действия“. „Не съм говорил с премиера, ако има такава негова заповед най-вероятно е, за да се провери годността им и в какво състояние са“, каза още Красимир Каракачанов.\r\nБиляна ИВАНОВА", "date": "2018.03.29", "title": "Министър Красимир Каракачанов: Не виждам основание за оставка на министър Валентин Радев"}
{"url": "http://www.focus-news.net/news/2018/03/29/2505623/kyustendil-vremenno-izpalnyavashtiyat-dlazhnostta-na-direktor-na-oblastnata-direktsiya-po-bezopasnost-na-hranite-emil-gagnev-e-osvoboden-ot-posta.html", "text": "Временно изпълняващият длъжността на директор на Областна дирекция по безопасност на храните в Кюстендил е освободен. Това съобщиха за Радио „Фокус” – Кюстендил от пресцентъра на Българска агенция по безопасност на храните (БАБХ). Д-р Емил Гъгнев е освободен от длъжност със заповед, издадена с днешна дата от ръководството на агенцията. За временно изпълняващ длъжността директор на Областна дирекция по безопасност на храните е определена д-р Велка Войнова, началник на отдел „Контрол на храните” към областната структура. Проверката за извършените действия по отношение на конете в Осоговска планина, продължава.\r\nВенцеслав ИЛЧЕВ", "date": "2018.03.29", "title": "Кюстендил: Временно изпълняващият длъжността на директор на Областната дирекция по безопасност на храните Емил Гъгнев е освободен от поста"}
{"url": "http://www.focus-news.net/news/2018/03/29/2505622/vitsepremierat-valeri-simeonov-nie-sme-partiya-na-7-godini-i-do-sega-ne-sme-polzvali-nikakvi-darzhavni-i-obshtinski-pomeshteniya.html", "text": "Ние сме партия на 7 години и до сега не сме ползвали никакви държавни и общински помещения. Това каза вицепремиерът Валери Симеонов по повод откриването на нов офис на партия НФСБ в София, предаде репортер на Агенция „Фокус”. Попитан дали има възможност новия офис да се превърне в предизборен щаб със СДС, чийто офис също се намира в сградата, и дали е възможно да има бъдещи взаимодействия, Валери Симеонов отговори следното: „Със партията СДС имаме чисто физическо или как да го кажа – „сградно“ съжителство, но нямаме дом съвет - просто сме в една сграда. Не е състоятелно да се търси връзка с партии, които са в същата сграда“, допълни още той. \r\n„Аз приемам обстоятелството, че тази сграда ни е предоставена като отговорност. Ние с г-н Касабов още от първите месеци на 1990 година сме в първия състав на СДС в Бургас. Всички си спомняме с какви надежди и каква вяра беше обгърната тази сграда. Цялата идея да се създаде едно обединение на демократичните сили – ние сме съпричастни към тях и към създаването на СДС“, допълни още той. „Дай Боже да успеем да върнем поне част от надеждите на хората – част от тези големи надежди, които имаха в началото на демокрацията. Така гледам на адреса на сегашния офис“, допълни Валери Симеонов.\r\nЦветелин ДИМИТРОВ", "date": "2018.03.29", "title": "Вицепремиерът Валери Симеонов: Ние сме партия на 7 години и до сега не сме ползвали никакви държавни и общински помещения"}
{"url": "http://www.focus-news.net/news/2018/03/29/2505609/petar-nakov-instruktor-po-konen-sport-nyama-kak-da-bade-opravdana-bezstopanstvenostta-ot-strana-na-sobstvenika-na-konete-v-osogovska-planina.html", "text": "Няма как да бъде оправдана безстопанствеността от страна на собственика на конете в Осоговска планина. Това каза в интервю за Радио „Фокус“ – Пирин Петър Наков, професионален инструктор по конен спорт в конна база в село Бачево, община Разлог. Той отбеляза, че към момента е леко скептичен към казуса, защото не се знае цялата истина. „Разбира се, конете изискват грижи, които са по-особени, като например да се работи с тях, особено когато се използват не само за разплод. Искам обаче да подчертая, че не оправдавам безстопанствеността на собственика, който не е знаел къде са конете, и то с дни, или пък, че не е на ясно това колко са като брой животните. Смятам също, че в момента хората съдят собственика за доста неща, а всъщност не са наясно с детайлите по случая“, каза още Наков.  \r\nТой подчерта, че не познава собственика на конете от Кюстендил и не оправдава постъпката му по отношение на безстопанствеността, но също така е леко разочарован от някои неща, които вижда из социалните мрежи и някои медии за човек, когото авторите на нападките дори не познават. „Много хора съдят, без обаче да са съвсем наясно със ситуацията. Това също е нещо, което не одобрявам. Мисля, че за да се дават присъди, то трябва да сме запознати с всички факти. В момента има много хора, които приемат видяното като абсолютната истина, позволяват си дори коментари без да са съвсем наясно с нещата. Аз също съм имал подобни ситуации в практиката си“, допълни Наков. Той апелира към хората  да не забравят, че „една монета има две страни“. „Разбира се, накрая може да се окаже, че са били прави, но нека изчакат всички факти да бъдат изяснени“, добави Наков.\r\nЛивия НИНОВА", "date": "2018.03.29", "title": "Петър Наков, инструктор по конен спорт: Няма как да бъде оправдана безстопанствеността от страна на собственика на конете в Осоговска планина"}
{"url": "http://www.focus-news.net/news/2018/03/29/2505619/vitsepremierat-valeri-simeonov-pozitsiyata-ni-ako-se-dokazhe-prestaplenie-i-svarzanost-na-rusiya-sas-sluchaya-skripal-shte-e-ekspulsirane-i-vsyakakvi-drugi-diplomaticheski-merki.html", "text": "България трябва да има балансирана позиция относно случая „Скрипал“. Това каза вицепремиерът Валери Симеонов по повод българската позиция по случая „Скрипал“ по време на откриването на нов офис на партия НФСБ в София, предаде репортер на Агенция „Фокус”. „Моето мнение изцяло съвпада с мнението на г-н Сидеров. Действително България в тази ситуация трябва да има балансирана позиция. Действително трябва преди да има решение на Министерски съвет, то да бъде съгласувано в политическия, коалиционен съвет“, допълни още Симеонов. „Естествено, че ние сме солидарни, но позицията ни трябва да бъде внимателна и балансирана. Позицията на НФСБ е, че докато няма доказателства за извършено престъпление, не е редно да се заема позиция. Спомняме си от близкото минало някои доста по-сериозни, глобални проблеми, които се породиха от окупацията на Крим и Донбас – не бяха предмет на такава реакция от Запада. Виждате, че има някаква „нееднаквост“ и прекалена чувствителност, когато стане въпрос за предполагаемо престъпление на територията на някоя Европейска страна, а когато става въпрос за анексиране на територия, която се намира на хиляди километри, виждате, че реакцията беше съвсем различна“, каза още Валери Симеонов. “Естествено, ако бъде доказано престъпление и някаква свързаност с Русия, позицията ни ще бъде категорична – експулсиране и всякакви други дипломатически мерки. И в това отношение, ние от НФСБ нямаме никакви колебания“ каза още вицепремиерът. \r\n„Върху мен и колегите ми от Народното събрание няма никакъв натиск от Западните страни по повод случая „Скрипал“. Някои колеги са в една група с партии, които имат малко по-друго отношение към Русия, но независимо от това натиск няма“, допълни още Валери Симеонов.\r\nЦветелин ДИМИТРОВ", "date": "2018.03.29", "title": "Вицепремиерът Валери Симеонов: Позицията ни, ако се докаже престъпление и свързаност на Русия със случая „Скрипал\", ще е експулсиране и всякакви други дипломатически мерки"}
{"url": "http://www.focus-news.net/news/2018/03/29/2505625/plovdiv-lek-avtomobil-se-e-zapalil-v-dvizhenie-po-bul-peshtersko-shose-nyama-danni-za-postradali.html", "text": "Лек автомобил се е запалил в движение по бул. „Пещерско шосе“ в Пловдив. Сигнал за възникналия пожар в превозното средство е подаден в 12.50 часа, каза за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“-Пловдив. Един противопожарен автомобил се е отзовал на местопроизшествието. Вследствие на късо съединение в автомобила се е развил пожар в двигателния отсек, който е унищожен от пламъците. Пожарникарите са успели да запазят купето на колата. Няма данни за пострадали.\r\nТони МИХАЙЛОВ", "date": "2018.03.29", "title": "Пловдив: Лек автомобил се е запалил в движение по бул. „Пещерско шосе“, няма данни за пострадали"}
{"url": "http://www.focus-news.net/news/2018/03/29/2505610/ria-novosti-mariya-zaharova-se-obarna-kam-boris-dzhonsan-s-tsitat-na-dostoevski.html", "text": "Прессекретарят на министерството на външните работи на Русия Мария Захарова цитира класиката на световната литература „Престъпление и наказание“ на Фьодор Достоевски, коментирайки думите на британския външен министър Борис Джонсън, предава РИА Новости.\r\nПо-рано Джонсън по време на реч пред дипломати сравни „Случая Скрипал“ с началото на романа на Достоевски „Престъпление и наказание“. Според него всички са уверени кой е отговорен и въпросът е дали той ще си признае или ще го заловят.\r\n„За разлика от Борис Джонсън, ние всъщност сме чели Достоевски, обичаме го и го знаем. Ето негов цитат: „От сто зайци не можеш да направиш кон. Стотици подозрения не правят доказателство“, заяви Захарова. Виктор Турмаков", "date": "2018.03.29", "title": "РИА Новости: Мария Захарова се обърна към Борис Джонсън с цитат на Достоевски"}
{"url": "http://www.focus-news.net/news/2018/03/29/2505617/ria-novosti-ruskite-vlasti-smyatat-che-stranite-ot-es-sa-izvarshili-greshka-bivayki-edinodushni-po-sluchaya-skripal.html", "text": "Прессекретарят на руското МВнР Мария Захарова заяви, че САЩ и Великобритания са оказали колосален и нечовешки натиск спрямо страните от ЕС във връзка със „Случая Скрипал“, предава РИА Новости.\r\n„Изхождаме от това, че разбираме, какъв колосален натиск Лондон и Вашингтон са оказали на своите партньори. Ние добре разбираме колко нечовешки натиск са оказвали на партньорите си, използвайки принципа на проявата на солидарност и единния външнополитически курс“, заяви Захарова. Тя допълни, че Русия излиза от това, че страните, които са се поддали или се подават на натиска „правят огромна грешка“.\r\n„Смятаме, че страните, които не са се присъединили към тази акция демонстрират отговорност не само в двустранните отношения с Русия, но и на първо място, към международното право“, допълни тя. Виктор Турмаков", "date": "2018.03.29", "title": "РИА Новости: Руските власти смятат, че страните от ЕС са извършили грешка, бивайки единодушни по „Случая Скрипал“"}
{"url": "http://www.focus-news.net/news/2018/03/29/2505626/ofitsialen-start-na-initsiativata-run4eu-parvoto-bezplatno-shtafetno-byagane-za-uchenitsi-i-uchilishtni-otbori-shte-bade-daden-na-30-mart.html", "text": "На 30 март (петък) от 10.00 ч. в Дома на Европа на ул. „Г. С. Раковски“ № 124 в София ще бъде обявено началото на инициативата RUN4EU - първото безплатно щафетно бягане за ученици и училищни отбори, съобщиха от пресцентъра на Представителството на Европейската комисия в България. \r\nТова е инициатива на Спортен клуб „Бегач“, Представителството на Европейската комисия и Бюрото на Европейския парламент в България, която се провежда в партньорство със спортен клуб „Приорити спортс“, Столичната община и „София 2018 – Европейска столица на спорта“. \r\nОсновен фокус e активният начин на живот сред младите, както и значението му за децата в училищна възраст в България. \r\nОрганизаторите на кампанията RUN4EU отправят предизвикателство към българските ученици, техните учители и родители и ги приканват да се включат в първото безплатно щафетно бягане за ученици и училищни отбори в столицата. \r\nНа събитието ще имате възможността първи да научите подробности от основните организатори: \r\n-\tЕленко Еленков – председател на спортен клуб „Бегач“; \r\n-\tВесела Банчева – член на борда на спортен клуб „Бегач“; \r\n-\tБойко Благоев – ръководител на отдел „Комуникации“ в Представителството на Европейската комисия в България; \r\n-\tМагдалена Христова – спортен клуб „Приорити спортс“.", "date": "2018.03.29", "title": "Официален старт на инициативата RUN4EU – първото безплатно щафетно бягане за ученици и училищни отбори, ще бъде даден на 30 март"}
{"url": "http://www.focus-news.net/news/2018/03/29/2505624/okrazhniyat-prokuror-na-pleven-vanya-savova-chetirima-dushi-sa-zadarzhani-za-24-chasa-vav-vrazka-s-grabezha-na-inkaso-avtomobil.html", "text": "Четирима души са задържани за 24 часа във връзка с грабежа на инкасо автомобил. Това каза на пресконференция окръжният прокурор на Плевен Ваня Савова, предаде репортер на Агенция „Фокус“. „Снощи се случи тежко произшествие на територията на град Плевен, което ангажира доста ресурс на полицията, включително и на ГД „Национална полиция“. Работата продължава и в настоящия момент. Снощи между 19.00 и 20.00 ч. е подаден сигнал на тел. 112 от гражданин, който е съобщил, че в района на магазин „Кауфланд“ 2 са забелязани мъже, които са извършвали грабеж на инкасо автомобил, натоварили са нещо в друга кола и са потеглили в неизвестна посока“, обясни Савова. По думите ѝ с оглед на тази информация са се задействали всички оперативни служби. „Извършени са спешни оперативни действия, при които е установен един от предполагаемите извършители на престъплението. Това е квалифициран грабеж в големи размери с оглед на сумата, предмет на деянието. Работим с полицията по 4 възможни извършители. Засега не може да се каже дали са толкова. Такива са доказателствата към този момент“, допълни тя и уточни, че са извършени съответните процесуални действия, свързани с изземване на следи, върху които в момента са назначени съответните експертизи. „След получаване на резултатите, ще може да се каже с по-голяма точност дали 4-те лица, които са задържани за 24 часа, са извършителите на деянието. Вероятно с оглед на събраните до този момент доказателства ще бъдат повдигнати обвинения и ще се иска задържане по смисъла на НПК\", коментира тя. По думите ѝ грабежът не е бил въоръжен, а извършителите са били частично маскирани. \"Охранителите са били трима – единият е останал в автомобила, а другите са двама са били излезли“, каза още Ваня Савова.", "date": "2018.03.29", "title": "Окръжният прокурор на Плевен Ваня Савова: Четирима души са задържани за 24 часа във връзка с грабежа на инкасо автомобил"}
{"url": "http://www.focus-news.net/news/2018/03/29/2505633/shumen-okrazhniyat-sad-nalozhi-uslovno-nakazanie-na-upravitelka-na-magazin-zabludila-13-dushi-s-natrupani-otstapki-v-klientski-karti-che-plashtat-zakupenata-stoka-sas-sobstveni-pari.html", "text": "Състав на Окръжен съд-Шумен с председател София Радославова одобри споразумение с Деница Вескова Христова. Определеното наказание „Лишаване от свобода“ за срок от 6 месеца, чието изпълнение се отлага за срок от 3 години е за това, че Христова в условията на продължавано престъпление, в качеството й на длъжностно лице – „продавач – консултант“ в голяма шуменска верига магазини, работейки на касата в един от магазините, с цел да набави за себе си имотна облага, създала заблуждение у 13 лица – клиенти на магазина, че закупуват стоки плащайки си с парични средства, а в действителност отразявала, че заплащането се е с извършва със средства, натрупвани като отстъпки по клиентските им карти, издадени от търговската верига и по този начин в рамките на няколко дни през месец май 2017 г. се облагодетелствала с сумата от 166.64 лв. Това съобщиха от съда. Измамата била разкрита случайно от клиент на магазина, който внимателно разгледал касовата си бележка непосредствено след като напуснал касата на магазина, на която работела обвиняемата Христова. Установил, че независимо от факта, че си платила кеш покупките, било отразено и плащане с клиентката й карта. \r\nОпределението на съда е окончателно и не подлежи на обжалване.", "date": "2018.03.29", "title": "Шумен: Окръжният съд наложи условно наказание на управителка на магазин, заблудила 13 души с натрупани отстъпки в клиентски карти, че плащат закупената стока със собствени пари"}
{"url": "http://www.focus-news.net/news/2018/03/29/2505629/tridnevnata-konferentsiya-model-evropeyski-sayuz-2018-organizirana-ot-amerikanskiya-universitet-v-balgariya-zapochva-na-30-mart-v-sofiya.html", "text": "а 30 март 2018 г. ще започне тридневната конференция „Модел Европейски съюз“ '2018, организирана от Американския университет в България. Темата на събитието тази година е „Към цифровия единен пазар“. Това съобщиха от Представителството на ЕК в България. Основни лектори ще бъдат Ивайло Калфин, бивш депутат в Европейския парламент, и Майка Форенбах, съветник към комисиите по цифрова икономика и интелектуална собственост на Американската търговска камара в Европейския съюз. На откриването се предвижда видео обръщение на европейския комисар за цифровата икономика и цифровото общество Мария Габриел. \r\nКратки речи ще поднесат Бойко Благоев, ръководител отдел \"Комуникации\" в Представителството на Европейската комисия в България, и доц. Емилия Занкина, зам.-ректор на Американския университет в България. \r\nОткриването ще се проведе от 18:00 ч. на 30 март в конферентната залата на Дома на Европа на ул. „Г. С. Раковски“ №124. \r\nМодел „Европейски съюз” в Страсбург (MEU Strasbourg 2017) е уникална симулация на вземането на решения и политиките на ЕС. Всяка година конференцията обединява мотивирани студенти и млади професионалисти, като им дава възможност да добият опит за функционирането на европейските институции. Проектът е изключително популярен сред младите европейци, които се развиват в областите на правото, международните отношения, политическите науки и европейските въпроси и медиите. \r\nОтдел \"Преса и медии\"", "date": "2018.03.29", "title": "Тридневната конференция „Модел Европейски съюз“ '2018, организирана от Американския университет в България, започва на 30 март в София"}
{"url": "http://www.focus-news.net/news/2018/03/29/2505630/ruskoto-mvnr-v-rayona-na-kontroliraniya-ot-sasht-at-tanf-v-siriya-pristiga-tezhka-tehnika.html", "text": "Москва е обезпокоена от дейността на коалицията начело със САЩ в района на Ат Танф, където пристига тежка техника. Това заяви на брифинг в четвъртък официалният представител на руското Министерство на външните работи Мария Захарова, цитирана от ТАСС.\r\n„Както и по рано, тревожат ни съобщенията, че САЩ и съюзниците им закрепват своето незаконно военно присъствие на територията на суверенна Сирия и по-конкретно от това, че в произволно установената от американците зона около Ат Танф, в югоизточната част на страната, пристига тежка техника“, заяви Захарова.\r\nТАСС уточнява, че в района на град Ат Танф е разположена американска военна база. Както отбеляза по-рано министърът на външните работи на Русия Сергей Лавров, САЩ са обявили обявили района с радиус 55 км около населеното място за зона на свое влияние.\r\nПревод и редакция:", "date": "2018.03.29", "title": "Руското МВнР: В района на контролирания от САЩ Ат Танф в Сирия пристига тежка техника"}
{"url": "http://www.focus-news.net/news/2018/03/29/2505632/nova-demokratsiya-siriza-prevzema-gartsiya.html", "text": "Лидерът на основната опозиционна партия в Гърция Нова Демокрация Кириакос Мицотакис обвини управляващата коалиция на радикалната левица ( СИРИЗА ), че разделя държавата, предава скопският телевизионен канал „Сител“.\r\nМицотакис смята, че функционерите на СИРИЗА и техните роднини и приятели са „превзели страната“ и че партията на премиера Алексис Ципрас е създала „партия-държава“.\r\nСпоред неговите думи, Нова Демокрация ще започне кампания ще започне кампания за разкриване на  „съмнителни и незаконни назначения“ в държавната администрация, извършени от страна на радикалната левица.\r\nКакто посочи Мицотакис, само през последните три години, правителството на Ципрас  е назначило 21 служители в държавния сектор за неопределено време и 15 хиляди за ограничен срок, за които страната харчи по 600 милиона евро годишно, събрани от данъкоплатците.\r\nПревод и редакция:", "date": "2018.03.29", "title": "„Нова Демокрация“: СИРИЗА превзема Гърция"}
{"url": "http://www.focus-news.net/news/2018/03/29/2505634/montana-akusher-ginekolog-otiva-na-sad-za-narusheniya-doveli-do-smartta-na-bebe-pri-razhdane.html", "text": "По обвинение на Окръжна прокуратура – Монтана Вл. Еремиев (на 60 години) е предаден на съд за извършено от него престъпление по чл. 123, ал. 1 от Наказателния кодекс. Това съобщиха от пресцентъра на Апелативна прокуратура-София.\r\nОбвиняемият Еремиев упражнявал лекарска професия в отделение по акушерство и гинекология в МБАЛ „Света Петка“ АД – гр. Видин. \r\nНа 27.01.2017 г. в болницата постъпила бременна жена с оплаквания от болки в корема, чийто термин за раждане бил след два дни. Тя била прегледана от обвиняемия Еремиев чрез видеозон, който преценил, че същата трябва да бъде отведена в родилна зала. При това той не направил диагностично-терапевтичен план и не определил последващо поведение относно предстоящото раждане. \r\nВ качеството на водещия раждането лекар, Еремиев допуснал немарливо изпълнение на медицинската професия, в резултат на което причинил смъртта на плода на родилката. Обвиняемият не провел необходимите прегледи за изясняване на акушерския статус на родилката, тоновете на плода не били проследявани в динамика с акушерски монитор, каквато е рутинната практика, а били слушани еднократно. Освен това той бил длъжен, при патологично раждане или необходимост от секцио цезареа, да се консултира с началник АГО или негов заместник, което също не било направено. \r\nКогато детските сърдечни тонове започнали да падат до 90-100 удара в минута Еремиев, вместо да приложи единствения правилен за случая метод „Форцепс“, разпоредил включване на родилката на система с „Окситоцин 10Е“ и продължил раждането по неправилен, с оглед конкретните обстоятелства, начин – чрез „прийома на Кристелер“. По този начин той отнел шансовете на родилката да роди жив, макар и асфиктичен плод. \r\nВследствие на това в 23:15 ч. жената родила мъртъв плод от мъжки пол, с тегло 3100 грама и ръст от 51 сантиметра. Извиканите специалисти от лечебното заведение провели реанимационни мероприятия, които не дали резултат. \r\nСъпругът на родилката е депозирал жалба в прокуратурата във връзка със смъртта на плода на жена си и след проведено разследване е бил изготвен обвинителен акт срещу Вл. Еремиев. \r\nПредстои делото да продължи в съда.", "date": "2018.03.29", "title": "Монтана: Акушер-гинеколог отива на съд за нарушения, довели до смъртта на бебе при раждане"}
{"url": "http://www.focus-news.net/news/2018/03/29/2505636/bloomberg-rusiya-i-evropeyskite-sili-sa-se-sporazumeli-da-intenzifitsirat-mirniya-dialog-za-iztochna-ukrayna.html", "text": "Русия, Франция, Германия и Украйна заявиха, че ще проучат възможностите за интензифициране на прогреса по мирния план за Източна Украйна, с цел да бъде прекратен конфликтът, който стана първопричина за антируските санкции, предава Bloomberg.\r\nЛидерите на правителствата на четирите страни приветстваха Великденското примирие, което влиза в сила в петък и призоваха международните наблюдатели да бъдат допуснати до линията на съприкосновение, за да потвърдят, че то действа, пише в съвместно изявление, публикувано в Париж и Берлин в четвъртък.\r\nЧетирите страни обещават „през следващите месеци да търсят варианти за ускоряване на прилагането“ на Минските споразумения, в които са предвидени политически и военни мерки за прекратяване на конфликта между правителството в Киев и про-руските сепаратисти, както ги определят от Bloomberg. Освен това от европейските столици призовават за продължаването на обмена на затворници.\r\nАмериканската агенция припомня, че германският канцлер Ангела Меркел е заявила на 12 март, че европейските санкции срещу Русия могат да бъдат „обсъдени“, ако се осъществи „значим прогрес“ в Източна Украйна.\r\nПревод и редакция:", "date": "2018.03.29", "title": "Bloomberg: Русия и европейските сили са се споразумели да интензифицират мирния диалог за Източна Украйна"}
{"url": "http://www.focus-news.net/news/2018/03/29/2505635/sofiya-vodi-se-proizvodstvo-po-ekstraditsiya-na-turski-grazhdanin-napravil-opit-za-nezakonno-prevezhdane-na-maloletno-dete-prez-granitsata-na-stranata.html", "text": "Около 08:20 ч. на 21 март 2018 г., турският гражданин М. Полат преминавал с лек автомобил „БМВ“ през сръбско-българската граница на ГКПП-Калотина, на път от Германия за Турция. Това съобщиха от пресцентъра на Апелативна прокуратура-София. В колата му имало много багаж и поради демонстрираното от шофьора бързане, МПС било подложено на щателна проверка от българските граничните власти. В резултат на нея в багажника на автомобила, в кухина под кората, било открито дете. \r\nПо случая е било образувано досъдебно производство под наблюдението на Районна прокуратура – Сливница, а спрямо Полат е била взета мярка за неотклонение „Задържане под стража“. \r\nВ хода на разследването е било установено, че момчето е негов син, роден в гр. Киел, Германия, през 2008 г. \r\nВчера, 28.03.2018 г., наказателното производство срещу подсъдимия М. Полат е приключило със споразумение, което съдът е одобрил. За извършеното от него престъпление – опит за незаконно превеждане през границата на страната на лице, ненавършило 16-годишна възраст с използване на МПС, му е наложено наказание от девет месеца „Лишаване от свобода“ с тригодишен изпитателен срок. \r\nМеждувременно в Софийска окръжна прокуратура е било получено уведомително писмо от Дирекция „Международно и оперативно сътрудничество” на МВР за това, че срещу Полат има издадена Европейска заповед за арест от съдебните власти на Федерална Република Германия - Прокуратура Манхайм, за отвличане на малолетно лице. \r\nС постановление на прокурор в ОП- София М. Полат е бил задържан за 72 часа с цел осигуряване явяването му в съда, във връзка с водено производство за неговата екстрадиция в Германия. \r\nПредстои произнасянето на съда.", "date": "2018.03.29", "title": "София: Води се производство по екстрадиция на турски гражданин, направил опит за незаконно превеждане на малолетно дете през границата на страната"}
{"url": "http://www.focus-news.net/news/2018/03/29/2505637/natsionalna-kompaniya-industrialni-zoni-podpisa-memorandum-za-satrudnichestvo-s-obshtina-gorna-oryahovitsa.html", "text": "„Национална компания индустриални зони“ (НКИЗ) подписа Меморандум за сътрудничество с Община Горна Оряховица. НКИЗ насочва инвеститор от сферата на самолетостроенето към терените в Горна Оряховица. Това съобщиха от пресцентъра на НКИЗ. Горна Оряховица се присъедини към общините, с които си партнира „Национална компания индустриални зони“ ЕАД. Изпълнителният директор на компанията Антоанета Барес и кметът на общината инж. Добромир Добрев, в присъствието на министъра на икономиката Емил Караниколов, подписаха Меморандум за сътрудничество в четвъртък (29 март).\r\nОбщина Горна Оряховица вече е идентифицирала свой терен, подходящ за индустриални цели. Става дума за имот от около 300 дка, бивши казарми, който е с нов подробен устройствен план и вече одобрени за изграждане електро- и ВиК схема за захранване на всички новопроектирани имоти. Парцелът разполага с добра техническа инфраструктура, като е особено атрактивен с близостта си до международното летище в Горна Оряховица и с товарна гара.\r\nТерените в Горна Оряховица ще бъдат предлагани на инвеститори от Национална компания индустриални зони. По време на подписването на меморандума стана ясно, че голяма френска компания, която работи в сферата на самолетостроенето, е първият инвеститор, на който ще бъде предложен теренът в близост до летището. \r\n„Желанието на френската фирма е да изнесе част от производството си в България. Регионът на Горна Оряховица отговаря на условията, а Министерството на икономиката ще направи всичко възможно това да е първият инвеститор, привлечен в новата ви индустриална зона, а и да бъде последван от още“, посочи министър Караниколов.\r\nАнтоанета Барес поздрави общината за големия обем работа, свършена предварително по развитието на терена като индустриален – обособена зона, подробен устройствен план, план за развитие, добра довеждаща инфраструктура. \r\n„Повечето общини предлагат една гола поляна, а тук има нужда само от изграждане на вътрешната инфраструктура между отделните парцели, на които е разделена цялата зона“, заяви изпълнителният директор на НКИЗ след подписването на меморандума.\r\nОт своя страна кметът инж. Добрев обясни, че цялата му администрация е работила почти две години, за да се стигне до този меморандум. Той посочи още, че имат пълна готовност да посрещнат нови инвеститори, като се надява това да е „първата крачка към връщането на престижа на Горна Оряховица като индустриално сърце на региона“.\r\nНа подписването министър Караниколов бе категоричен, че чрез създаването на индустриални зони държавата противодейства на регионалните дисбаланси. По думите му изграждането на новия участък от магистрала „Хемус“ е още една мярка в посока преодоляване на диспропорциите и начин за привличане на още повече инвестиции в областта.", "date": "2018.03.29", "title": "„Национална компания индустриални зони“ подписа Меморандум за сътрудничество с Община Горна Оряховица"}
{"url": "http://www.focus-news.net/news/2018/03/29/2505627/poslanikat-na-rusiya-v-makedoniya-pri-eventualna-voyna-mezhdu-rusiya-i-nato-makedoniya-shte-bade-legitimna-mishena.html", "text": "Посланикът на Русия в Македония Олег Шчербак даде пресконференция в Скопие в четвъртък, на която предупреди, че ако страната се присъедини към НАТО, в случай на евентуална война между Русия и Алианса, Македония ще бъде легитимна мишена за ударите на руските ВС, предава македонската новинарска агенция МЕТА.\r\n„Ако се стигне до война между Русия и НАТО, вие ще бъде легитимна мишена“, заяви Шчербак, като добави, че Алианса е агресивен съюз, който би могъл да въвлече Скопие в своите агресивни акции.\r\n„НАТО е единственият външнополитически блок, останка и инструмент от Студената война, който се крие зад лозунга за евроатлантическата солидарност. Алиансът е отговорен за започването на много войни с милиони жертви, като например тези в Югославия, Либия, Сирия и Йемен. Във военната си доктрина, НАТО и неговият водач САЩ провъзгласиха Руската Федерация за свой основен противник. И как бихме могли да приветстваме опитите на Македония да се присъедини към НАТО? И да стане база за евентуални войни на този агресивен Алианс? С включването си, Македония ще стане част от тази военна машина и част от агресията срещу Русия. С това вие ще стане мишена за евентуален ответен удар от Русия. Дали това е нужно на вас и вашите деца? Освен това влизането в НАТО ще доведе до ограничаване на суверенитета и ограничаване на външната ви политика“, подчерта руският посланик в Македония.\r\nСпоред неговите думи, противно на това, което се твърди, НАТО няма да гарантира териториалният интегритет на страната. Както заяви Шчербак, нонсенс е да се твърди, че Македония е под някаква заплаха и че само НАТО може да я защити, когато страната е заобиколена от всички страни от НАТО и може да я нападне „само НАТО или извънземните“.\r\nСпоред Шчербак, атмосферата на доверие в регионалното сътрудничество ще пострада от евентуално влизане на Македония в Алианса и ще бъде поставена под въпрос регионалната сигурност.\r\nПревод и редакция:", "date": "2018.03.29", "title": "Посланикът на Русия в Македония: При евентуална война между Русия и НАТО, Македония ще бъде легитимна мишена"}
{"url": "http://www.focus-news.net/news/2018/03/29/2505638/vitsepremierat-ekaterina-zaharieva-se-sreshtna-s-vanshniya-ministar-na-republika-yuzhna-afrika.html", "text": "Един от приоритетите на външната ни политика е да възстановим традиционните си и дългогодишни отлични отношения с държавите в Африка. Имаме 25 000 сънародници в Република Южна Африка, които са мост между нашите две страни. Надявам се и контактите между бизнеса да станат още по-интензивни. Това бе посланието, което вицепремиерът и министър на външните работи Екатерина Захариева отправи към госпожа Линдиве Сисулу, министър на международните отношения и сътрудничеството на Репулика Южна Африка (РЮА), с която се срещна в Претория, съобщиха от пресцентъра на Министерството на външните работи.\r\n“През годините, търсейки нови партньорства, което е нормално, като че ли малко позабравихме старите, традиционните. И целта ми е да възобновим и да имаме повече и по-силна роля в африканския континент, защото много държави правят бизнес тук. Мисля, че нашият бизнес е достатъчно силен, мисля, че имаме много интереси да увеличим търговията, да привличаме инвестиции. Важно е и да възстановим  също традициите, които имахме в образованието на чуждестранни студенти в този континент”, каза Захариева. В момента южноафрикански студенти се обучават в Пловдив, предстои младежи от РЮА да започнат следване и в Стара Загора.\r\n“Много хора от моята партия - Африканския национален конгрес, са завършили в България. Моят покоен съпруг, кениец по произход, също е учил политически науки в София и покрай него знам много неща за вашата страна. Някои от нашите посланици говорят отлично български език, защото са се дипломирали у вас”, сподели министър Сисулу. Тя благодари много за интереса на България да обучава студенти от нейната страна и подчерта, че в момента изпитват голяма нужда от специалисти по земеделие, които да приложат най-новите тенденции в обработката на земята. \r\nМинистър Захариева даде за пример и навлизането на няколко инвестиционни фонда от РЮА, които през 2017 година придобиха три търговски центъра в София. Южноафрикански капитали преговарят за още три мола в София и притежават терени с разрешение за строеж на молове в Пловдив и Варна.\r\nДруга голяма южноофриканска инвестиция е в Мусачево, където над 450 български работници произвеждат тапицерия за луксозни модели на BMW, която се изнася за германските фабрики на автомобилния гигант.\r\nМинистър Захариева и министър Сисулу размениха покани за двустранни посещения,  а българският първи дипломат изтъкна предимствата на страната ни в туризма и ИТ сектора. РЮА също вече е интересна туристическа дестинация и за българските граждани. \r\nПо време на срещата Екатерина Захариева повдигна въпроса за 6-годишното българско момиченце, което остана пълен сирак, след като на 12 февруари т.г. двамата и родители бяха убити в дома им в Кейптаун. Молбата на българската страна е българските паспорти на детето и на доведения му 27-годишен брат да бъдат върнати и на момиченцето да бъде разрешено да отпътува за родината, където да бъде приютено при роднините. Към момента момиченцето е настанено в близко на майка й семейство и е под наблюдението на социален работник, докато чака решение на южноафрикански съд по дело за попечителство.\r\n“Много съжалявам. Приемете моите най-искрени съболезнования по случая. Моите служители ще се заемат с него веднага”, каза министър Сисулу и разпореди на юридическия си съветник да проучи цялата документация. \r\nМинистър Захариева постави въпроса и за трима български граждани, които от няколко година са с мярка за неотклонение “задържане под стража”, докато по наказателните производства  срещу тях няма движение. Българската страна помоли и за съдействие българската общност в РЮА да получи по-бързо разрешение за строеж на църква, която ще е първият български православен храм в Африка. За него има осигурени средства.\r\nЕкатерина Захариева и Линдиве Сисулу обсъдиха още  борбата с нелегалната миграция, трафика на хора и речта на омразата, както и редица въпроси от международния дневен ред.\r\nДипломатическите отношения между Република България и Република Южна Африка са установени през февруари 1992 г. на равнище посланици и неотдавна бе отбелязана тяхната 25-а годишнина.\r\nЗа това сравнително кратко време са изградени отлични отношения. През 2001 г. РЮА подкрепя кандидатурата на България за непостоянен член на Съвета за сигурност на ООН за периода 2002-2003 г., а през 2006 и 2010 г. България гласува за избирането на РЮА за непостоянен член на Съвета за сигурност на ООН за периодите 2007-2008 г. и 2011-2012 г.\r\nПоследната визита на български външен министър в РЮА бе през 2009 г. Тогава министър Ивайло Калфин посети Претория в рамките на обиколка на шест африкански държави. През 2011 г. на посещение в София бе министърът международните отношения и сътрудничеството на РЮА госпожа Маите Нкоана-Машабане.\r\nДвете страни развиват интензивни търговско-икономически отношения.\r\nСтокообменът през 2016 г. е стигнал 96,7 млн. щатски долара, като България е с положително салдо от 56,3 млн. долара. За първите шест месеца на 2017 г. стокообменът е 43,3 млн. долара, от които 21,6 млн. долара са български износ за африканската страна.\r\nВ РЮА живеят между 25 000 и 30 000 българи, главно в Йоханесбург, Претория, Кейптаун и Дърбан. В страната има три български организации – на общностите в Претория и Йоханесбург, в Кейптаун и в Дърбан.", "date": "2018.03.29", "title": "Вицепремиерът Екатерина Захариева се срещна с външния министър на Република Южна Африка"}
{"url": "http://www.focus-news.net/news/2018/03/29/2505639/stara-zagora-otborat-na-peto-osnovno-uchilishte-pobedi-vav-viktorinata-po-bezopasnost-na-dvizhenieto-v-grada.html", "text": "Общински кръг на викторина по безопасност на движението „Да запазим децата на пътя“ се проведе Зала 1 на Община Стара Загора. Организатори на проявата са Община Стара Загора и Сектор „Пътна полиция“ към ОД на МВР – Стара Загора. Това съобщиха от пресцентъра на Общината.\r\nВъв викторината се включиха отбори на девет общински училища с ученици от V- VII клас:  II ОУ „П. Р. Славейков“, V ОУ „Митьо Станев“, VІ ОУ „Св. Никола“, ХІ ОУ „Николай Лилиев“,  ХІІ ОУ „Стефан Караджа“,  ОУ  „Георги Райчев“, СУ „Иван Вазов“, СУ „Васил Левски“, СУ „Максим Горки“.\r\n„Темата е изключително важна, всички ние трябва да бъдем толерантни, коректни, внимателни и да спазваме правилата на Закона за движение по пътищата“, каза при откриването Пенка Чавдарова, началник отдел „Образование“ в Община Стара Загора. Тя пожела на децата, когато получат шофьорски книжки да използват знанията си и да бъдат внимателни на пътя. Състезанието премина в три кръга. В първия всеки отбор получи тест  – листовка с 20 въпроса, на които трябваше да се отговори в рамките на 10 минути. Участниците бързо и умело се справиха със задачата. \r\nВъв втория кръг момчетата и момичетата отговаряха на 8 въпроса за правилата за движение.\r\nНай-оспорвано премина трети кръг. Децата трябваше да разпознаят основните части на велосипед, да подредят по важност дейности в определена ситуация за оказване на долекарска помощ, да сглобят два пъзела с пътен знак  и да открият повредите във велосипед на място.\r\nЖури в състав: полицейски инспектор Грозданка Андреева – Сектор „Пътна полиция“, Десислава Нанева – специалист в отдел „Образование“ и Асен Асенов – главен експерт в отдел „Спорт“  оценяваше представянето на отборите.\r\nВ края на викторината стана ясно, че два отбора са с равен брой точки. Бе проведен и допълнителен кръг, в който първото място завоюва отборът на Пето основно училище „Митьо Станев“. Достойни техни подгласници станаха участниците от отбора на Второ основно училище „Петко Рачов Славейков“, а третото място завоюва отборът на СУ „Иван Вазов“.\r\nПървите три отбора получиха купи, грамоти и награди. За всички участници Община Стара Загора осигури поощрителни награди.\r\nПобедителите от Пето основно училище ще представят Община Стара Загора на областния кръг на викторината.", "date": "2018.03.29", "title": "Стара Загора: Отборът на Пето основно училище победи във викторината по безопасност на движението в града"}
{"url": "http://www.focus-news.net/news/2018/03/29/2505642/dobrich-obshtinskiyat-mladezhki-tsentar-zahari-stoyanov-e-domakin-na-natsionalna-sreshta.html", "text": "Общинският младежки център „Захари Стоянов“ в Добрич председателства среща на младежки центрове от Стара Загора, Пловдив и Враца. Това съобщиха от пресцентъра на Общината. Председателството е на ротационен принцип  и се осъществява на всеки шест месеца. Срещата се провежда от 28 до 30 март и цели да обмени добри практики в работата с млади хора. Тя е част от Програмата на Националната мрежа на младежките центрове, създадена през 2016 г. по Програма BG-06 „Деца и младежи в риск“ с участници от Младежките центрове в Добрич, Стара Загора, Пловдив и Враца.  Мрежата  ще направи  Анализ на извършените дейности до момента и ще планира предстоящи дейности  за настоящата година. Днес от 10 до 14 часа младежи от четирите центъра, взеха участие във Фермерския пазар за проучване на нагласите за здравословен начин на живот сред посетителите на пазара.", "date": "2018.03.29", "title": "Добрич: Общинският младежки център „Захари Стоянов“ е домакин на национална среща"}
{"url": "http://www.focus-news.net/news/2018/03/29/2505643/stara-zagora-v-grada-shte-se-provede-30-to-yubileyno-izdanie-na-turnira-po-karate-kiokushin-vereya.html", "text": "Утре, 30 март, в общинската спортна зала „Иван Вазов“ в Стара Загора започва 30-то издание на най-стария турнир по карате киокушин в България „Верея“. Тази година в надпреварата ще се включат около 300 участници. Това съобщиха от пресцентъра на Община Стара Загора.\r\nВ събота ще бъдат държавните първенства при юношите и девойките, мъжете и жените, а в неделя е самият турнир „Верея“ за деца“. Отделно предстоят съдийски семинари в петък и събота вечер, съобщи основателят на турнира Асен Асенов, гл.експерт „Спортни дейности“ в Община Стара Загора. Той допълни, че в първенствата ще бъде определен съставът на националния отбор за световно първенство в Япония и се очакват оспорвани битки.", "date": "2018.03.29", "title": "Стара Загора: В града ще се проведе 30-то юбилейно издание на Турнира по карате киокушин „Верея“"}
{"url": "http://www.focus-news.net/news/2018/03/29/2505631/krasimir-yachev-nablyudavasht-prokuror-zadarzhanite-chetiri-litsa-za-obira-na-inkaso-avtomobila-v-pleven-sa-s-kriminalno-minalo.html", "text": "Задържаните четири лица за обира на инкасо автомобила в Плевен са с криминално минало. Това каза наблюдаващият прокурор Красимир Ячев по време на брифинг в Плевен, предаде репортер на Агенция „Фокус“. Стана ясно, че три от задържаните лица са от Плевенския регион. „Четирите лица, които са задържани за 24 часа от органите на МВР – Плевен са лица между 30 и 35-годишна възраст. От тях двама са неосъждани, а двама осъждани. Всичките са с криминални досиета, криминално проявени. Данни за някаква трудова дейност на този етап нямаме“, каза Ячев. Той разказа, че до момента е ясно, че двама нападатели се отправят към паркиран инкасо автомобил на фирма „Vip Security“ пред входа на хирепмаркет на улица „Гренадерска“ 119. По думите му двамата нападатели изхвърлят със сила водачът на инкасо автомобила, който е бил сам в колата. Ячев обясни, че те са преместили автомобила на гърба на хипермаркета, където пристига друг автомобил, в който извършителите прехвърлят парите. Ячев каза, че извършителите не са взели цялата сума от инкасо автомобила. „Имаме виждане, че може би са бързали, а може би са и пропуснали в бързината част от сумата“, посочи той. \r\nЯчев коментира, че гражданин е забелязал какво се случва на паркинга на хипермаркета и е сигнализирал органите на реда през телефон 112.   „Сформирани са незабавни екипи от страна на служителите на МВР. Уведомен съм и аз в качеството си на наблюдаващ прокурор. Започнахме оглед на автомобила на „Vip Security“. Междувременно органите на МВР в близост до мястото, където правихме оглед са установили едно лице, което се оказва съпричастно към извършеното деяние. Впоследствие са установени още четири лица в жилище. От тези четири лица със сигурност три имат участие към извършеното деяние“, каза Ячев. Той поясни, че в това жилище са извършени  процесуално-следствени действия и са открити три броя късоцевни оръжия, боеприпаси  и патрони за автомат „Калашников“. „Открита е една голяма сума пари и специфични опаковки, в които са транспортирани парите по изискване на „Vip Security“. Тези опаковки сочат, че тези пари, които сме намерили имат отношение към парите, превозвани от „Vip Security“, каза наблюдаващият прокурор. \r\nТой поясни, че автомобилът, в който се е изтеглила групата също е установен.  „Този автомобил в момента се обработва, извършват се процесуално-следствени действия. Наблюдаващият прокурор поясни, че е извършен обиск на  втори пореден адрес в град Плевен на лице, което има отношение към извършеното престъпление. Ячев поясни, че там също са открити пари. Той допълни, че към настоящия момент се работи с трети домашен адрес, където служителите на МВР извършват процесуално-следствени действия.  \r\nНа въпрос дали е възможно  да се говори за организирана престъпна група, наблюдаващият прокурор поясни, че органите са длъжни да работят и в тази посока. „Етапът е много ранен и не можем да го заявим“, каза Ячев. На въпрос дали са разпитани служители на „Vip Security“  и дали ще работят с детектор на лъжата, Ячев заяви, че прокуратурата не работи с такъв и увери, че ще бъдат разпитани и  длъжностни лица.", "date": "2018.03.29", "title": "Красимир Ячев, наблюдаващ прокурор: Задържаните четири лица за обира на инкасо автомобила в Плевен са с криминално минало"}
{"url": "http://www.focus-news.net/news/2018/03/29/2505645/dobrich-obshtinata-organizira-po-povod-svetlite-hristiyanski-praznitsi-vazkresenie-hristovo-i-tsvetnitsa-kontserti-na-pl-svoboda.html", "text": "И тази година Община град Добрич организира по повод светлите християнски празници Възкресение Христово и Цветница концерти на пл. „Свобода“. На 1 април от 10.00 ч. е празничният концерт на Духов оркестър – Добрич с диригент Стоян Монов. Това съобщиха от пресцентъра на Общината. От 11.00 ч. за гражданите и гостите на града ще танцуват децата на Детска танцова школа „Хорце“ при Народно читалище „Йордан Йовков – 1870 г.“ и Фолклорен танцов клуб „Хорце“ с ръководител и хореограф и на двата състава Севдалина Атанасова. \r\nДетска танцова школа „Хорце” е открита през м. октомври 2015 г. като част от дейностите на Народно читалище „Йордан Йовков – 1870 г.“. Основните цели на школата са да утвърди читалището като средище на култура, да вдъхне любов на децата към българските обичаи и традиции, да създаде сигурна среда, предразполагаща към трайни приятелски взаимоотношения, които допринасят за цялостното им образователно, културно и социално развитие. В школата танцуват повече от 30 деца, които изучават български народни танци както в тяхната автентичност, така и под формата на обработени танцови композиции. За своята кратка история, възпитаниците на школата са участвали в международен фестивал в Украйна, много общински празници и събори и благотворителни концерти. През есента на 2018 г. децата от ДТШ „Хорце” ще представят България на фестивал в Търгу Муреш, Румъния.\r\nФолклорен танцов клуб „Хорце“ - Добрич е създаден през м. март 2010 г. от хореографа Севдалина Атанасова с цел да съхрани и популяризира богатството на българския танцов фолклор.\r\nВ него танцуват любители - мъже и жени,  на различна възраст с различни професии, обединени от магията на българските ритми и танци.\r\nПрез годините ФТК „Хорце” е изградил облика на един от най-успешните клубове на България, високо оценяван от публика и жури. Освен във всяко кътче на България, „Хорце“ са показали красотата на танцовото изкуство и на фестивали в Германия, Македония, Гърция, Турция, Италия, Испания, Украйна и др. След успешно преминал първи етап през 2017 г., след по малко от месец предстои вторият финален етап на националните прегледи на ЦИОФФ, където ФТК „Хорце” ще се представят с нови танци и костюми от всички шест фолклорни области на България.", "date": "2018.03.29", "title": "Добрич: Общината организира по повод светлите християнски празници Възкресение Христово и Цветница концерти на пл. „Свобода“"}
{"url": "http://www.focus-news.net/news/2018/03/29/2505640/pleven-nablyudavashtiyat-prokuror-shte-poiska-zadarzhane-pod-strazha-za-72-chasa-na-chetirimata-zapodozreni-za-grabezha-na-inkaso-avtomobil.html", "text": "Наблюдаващият прокурор ще поиска задържане под стража за 72 часа на четиримата заподозрени за грабежа на инкасо автомобил. Това стана ясно на пресконференция по случая в Плевен, в която взеха участие окръжният прокурор Ваня Савова, наблюдаващият прокурор Красимир Ячев и зам.-директорът на ОДМВР-Плевен Петър Енчев, предаде репортер на Агенция „Фокус“. \r\nПетър Енчев уточни, че за съжаление, свидетелите по това престъпление не са много. „Всичко, което е възможно, е прегледано и иззето. Няма пострадали. Лицата са обитавали и са били наематели на претърсените жилища. На по-късен етап ще се изяснява дали наемодателите имат някаква връзка със задържаните лица. Част от иззетия арсенал е незаконно притежаван. На този етап не са събрани доказателства извършителите да са притежавали оръжие по време на грабежа. Едно от заподозрените лица беше задържано близо 3 часа след извършването на престъплението и започнаха процесуално-следствените действия“, допълни той. По думите му в момента, когато органите на МВР са извършвали оглед на местопроизшествието в района на магазин „Кауфланд“, единствено са присъствали колеги на охранителите от въпросния автомобил и техни ръководители от град София. „На място служители от автомобила не са намерени, тъй като са били отведени от органите на МВР за разпити и съответно за действия с тях. По тази причина, на този етап фигурират протоколи за разпити на свидетели за досъдебното производство“, каза още Петър Енчев.", "date": "2018.03.29", "title": "Плевен: Наблюдаващият прокурор ще поиска задържане под стража за 72 часа на четиримата заподозрени за грабежа на инкасо автомобил"}
{"url": "http://www.focus-news.net/news/2018/03/29/2505641/gazeta-express-kosovskite-vlasti-zaloviha-i-deportiraha-shestima-gyulenisti-v-turtsiya.html", "text": "Косово ще депортира шестима турски граждани в Турция само няколко часа, след като те бяха арестувани в четвъртък заради предполагаеми връзки с Фетулах Гюлен, пише базираното в Прищина албанско електронно издание Gazeta Express.\r\nКосовската полиция е арестувала шестимата турски граждани, работещи в мрежата училища, притежавани от Гюлен, който се смята от турските власти за организатор на неуспешния опит за преврат срещу турския президент Реджеп Таийп Ердоган през юли 2016 година. Прищинското издание пише, че Министерството на външните работи на Косово е публикувало съобщение в четвъртък, в което се казва, че техните работни визи са отнети, без да се пояснява причината.\r\nТурското издание Hurryiet е съобщило, че Разузнавателната служба на Косово, в съдействие с Разузнавателната служба на Турция (МИТ) са провели успешна операция по задържането на въпросните шестима души.\r\n„Газета Експерес“ пояснява, че шестимата турски граждани са били ръководители на Гюленистките образователни институции в Косово и въпреки че са имали позволения да живеят в страната, властите са им ги отнели без да дават повече обяснения. Училищната мрежа принадлежи на живеещия в САЩ Фетулах Гюлен.\r\nПревод и редакция:", "date": "2018.03.29", "title": "Gazeta Express: Косовските власти заловиха и депортираха шестима „гюленисти“ в Турция"}
{"url": "http://www.focus-news.net/news/2018/03/29/2505649/api-dvizhenieto-po-pat-i-4-dabrava-sevlievo-pri-km-61-se-osashtestvyava-v-edna-lenta-dvuposochno-poradi-katastrofa.html", "text": "Движението по път I-4 Дъбрава – Севлиево при км 61 се осъществява  в една лента, двупосочно, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се регулира от \"Пътна полиция\". Шофьорите трябва да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.29", "title": "АПИ: Движението по път I-4 Дъбрава – Севлиево при км 61 се осъществява  в една лента, двупосочно, поради катастрофа"}
{"url": "http://www.focus-news.net/news/2018/03/29/2505647/smolyan-dvizhenieto-po-pat-ii-86-chepelare-prohod-rozhen-smolyan-pri-km-83-v-rayona-na-progled-se-osashtestvyava-v-edna-lenta-poradi-razchistvane-na-skalna-masa.html", "text": "Движението по път II-86 Чепеларе - проход Рожен - Смолян при км 83 в района на Проглед се осъществява в една лента, поради разчистване на скална маса. Това съобщиха от пресцентъра на Агенция \"Пътна инфраструктура\" (АПИ). Участъкът е сигнализиран с пътни знаци. Шофьорите трябва да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.29", "title": "Смолян: Движението по път II-86 Чепеларе - проход Рожен - Смолян при км 83 в района на Проглед се осъществява в една лента, поради разчистване на скална маса"}
{"url": "http://www.focus-news.net/news/2018/03/29/2505651/valeri-simeonov-otkri-nov-ofis-na-nfsb-na-ul-rakovski-134-v-stolitsata.html", "text": "Нови офис на НФСБ на ул. „Раковски“ 134 в София бе официално открит с тържествен водосвет. Вицепремиерът и лидер на НФСБ Валери Симеонов преряза лентата пред обновените помещения. Това съобщиха от пресцентъра на НФСБ.\r\nЗаедно с него на откриването бе цялото ръководство на политическата сила – заместник-председателите на НФСБ Данчо Хаджиев, Валентин Касабов и Борис Ячев, народните представители Славчо Атанасов, Христиан Митев, Йордан Апостолов, Георги Колев, Росен Живков, активисти и симпатизанти на НФСБ. \r\n“Честита да ни е новата щаб-квартира. Дай боже, този нов офис да се превърне в щаба, откъдето ще продължи развитието на нашата дейност – патриотична, богоугодна и отговорна. И, дай боже, да бъдем на нивото на нашите възрожденци, от които сме се учили и които са ни пътеводна звезда по отношение на нашата всеотдайна работа. Ние ще бъдем верни на техните завети, на нашия духовен учител Николай Хайтов и аз съм сигурен, че оттук нататък от тези помещения ще тръгнат изключително много полезни и важни за България дела“, каза Валери Симеонов.\r\nНародните представители на НФСБ подариха за новия офис икона на Свети Георги Победоносец.\r\nСлед тържественото откриване ръководството на НФСБ даде първата си пресконференция на „Раковски“ 134.", "date": "2018.03.29", "title": "Валери Симеонов откри нов офис на НФСБ на ул. „Раковски“ 134 в столицата"}
{"url": "http://www.focus-news.net/news/2018/03/29/2505652/sofiya-pozhar-gori-v-zhilishten-blok-25-v-kv-studentski-grad.html", "text": "Малко след 16.00 часа е получен сигнал за пожар в подпокривното пространство на жилищен блок 25 в кв. \"Студентски град\". Това съобщиха от  пресцентъра на МВР  за Агенция \"Фокус\". На място има пожарни автомобили и линейка. Няма пострадали. Причините все още се изясняват.", "date": "2018.03.29", "title": "София: Пожар гори в жилищен блок 25 в кв. \"Студентски град\""}
{"url": "http://www.focus-news.net/news/2018/03/29/2505653/pernik-12-to-ou-vasil-levski-grabna-parvoto-myasto-sred-uchenicheskite-otbori-i-poluchi-tablet-za-nagrada-na-pastriya-i-vesel-konkurs-pisano-yaytse-pred-dvoretsa-na-kulturata.html", "text": "12-то ОУ „Васил Левски “ грабна първото място сред ученическите отбори и получи таблет за награда на пъстрия и весел конкурс „Писано яйце” пред Двореца на културата в Перник. Това съобщиха от пресцентъра на Община Перник. Второ място зае тимът на ПМГ „Христо Смирненски“, а на трето – ОУ „Св. Кирил и Методий“ – село Дивотино. На всички състезаващи се отбори бяха раздадени специални грамоти, а наградите бяха подсигурени от мобилния оператор Мтел.\r\nОтличията на победителите бяха лично връчени от кмета на Община Перник Вяра Церовска, която заедно със своя заместник по образование и култура Севделина Ковачева, разгледаха красивите яйца, изрисувани от талантливите ръце на децата. \r\n„С вашето желание, голяма фантазия, много талант и завършена идея направихте най-красивите великденски яйца, успяхте и да ги представите по най-хубавия начин. Червеното яйце е за град Перник и е най-хубаво от всички досега“, сподели кметът пред учениците и поздрави възпитаниците на 9-то училище „Темелко Ненков“, които събраха близо 800 лева от благотворителен базар за яйца. \r\nПразникът беше изпълнен с феерия от багри. В него участваха 76 ученици, разпределени в 18 отбора, сред тях бяха и малчугани от сдружение „Дай, бабо, огънче, както и възпитаниците от школата по изобразително изкуство на ЦЛРП-ОДК Перник, които изрисуваха огромно еднометрово яйце.\r\nВ рамките на конкурса всеки училищен отбор трябваше да прояви въображение и да изрисува своите яйца, а жури с председател Венцислава Крумова – директор на Регионалния исторически музей, оценяваше таланта на децата. Докато течеше творческия процес, звучаха звънки песни и се виха кръшни хора от темпераментните момичета и момчета от ансамбъл „Граовче“. Актьорите от детско-юношеския театър „Мускетарите”, пък преоблечени като чудати герои от различни приказки, организираха забавни игри за най-малките. Наоколо се разхождаше и истинско огромно ярко яйце, което се здрависваше с малчуганите, а те бързаха да се фотографират за спомен.", "date": "2018.03.29", "title": "Перник: 12-то ОУ „Васил Левски “ грабна първото място сред ученическите отбори и получи таблет за награда на пъстрия и весел конкурс „Писано яйце” пред Двореца на културата"}
{"url": "http://www.focus-news.net/news/2018/03/29/2505656/mrrb-shte-podpishe-sporazumenie-za-sazdavane-na-postoyanno-deystvasht-konsultativen-organ-s-kamarata-na-stroitelite-v-balgariya.html", "text": "Министерството на регионалното развитие и благоустройството ще подпише споразумение с Камарата на строителите в България за създаване на постоянно действащ консултативен орган, на който ще бъдат обсъждани инвестициите с публични средства през съответната календарна година. Целта е да се осигури по-голяма предвидимост и планиране от строителния бранш работа. Това стана ясно на проведената днес работна среща между министър Николай Нанков и новото ръководство на Камарата на строителите в България, съобщиха от пресцентъра на МРРБ. \r\nНа нея министърът съобщи, че вече е подготвен проект на типова документация за изпълнение на обекти в отрасъл ВиК. В процес на подготовка е такава и за пътния сектор. Стандартизацията на документи при възлагане на обществени поръчки ще съдейства за по-доброто изпълнение на проектите. \r\nПо време на срещата бяха обсъдени и стоящи в момента предизвикателства пред строителния бранш, като осъвременяването на нормативната уредба и обезпечеността с кадри.", "date": "2018.03.29", "title": "МРРБ ще подпише споразумение за създаване на постоянно действащ консултативен орган с Камарата на строителите в България"}
{"url": "http://www.focus-news.net/news/2018/03/29/2505654/blagoevgrad-xiii-maraton-na-cheteneto-startira-v-regionalna-biblioteka-dimitar-talev.html", "text": "XIII маратон на четенето предстои да се проведе през месец април в Благоевград. Инициативите, стартират на 2 април, когато отбелязваме Международния ден на детската книга, и завършва на 23 април, когато е Световния ден на книгата и авторското право на 23 април. Това съобщиха от пресцентъра на Община Благоевград. На 2 април от 13:30 часа децата на Благоевград ще могат да посетят Детско утро под надслов „Андерсенови приказки“ в читалня „Детски отдел“.  \r\nВ навечерието на един от най-светлите християнски празници- Великден, на 4 април от 12:30 часа  в отдел„Изкуство” ще се проведе инициативата  „Писани яйца\" .  В същия ден от  17:30 ч. в зала „Изкуство”,  шеф Иван Манчев ще представи  книгата си \"Мечти и кошмари\". \r\nИзненадите продължават на 12 април от 13:30 ч. в читалня „Детски отдел“ със  среща-разговор с детската писателката Мария Маринова. На 16 април в 13:15 ч. ще се проведе драматизация на изучавани Андерсенови приказки. \r\nЗа четвърта поредна година  отдел   „Читални”ще гостуват в Дом за възрастни хора „Св. Петка” на  18 април от 10:00 часа.  \r\nМежду 09:30- 17:30 часа, на 23 април в заемна за възрастни, на втори етаж на Регионална библиотека „Димитър Талев“ ще се проведе Ден на отворените врати  под мотото: „ Открий удоволствието от четенето на книги”. В същия ден от 15:45 часа в читалня „Детски отдел“ ще започне Детско утро под надслов „Любими приказни герои“. \r\nОтново в читалня „Детски отдел“, на  24 април от  11:30 часа започва Викторина под надслов „Вече зная повече по български език и литература. Наситената с интересни събития програма завършва на 25 април с Ден на отворените врати в „Детски отдел“, които ще се проведат  между 09:00- 17:00 часа.", "date": "2018.03.29", "title": "Благоевград: XIII маратон на четенето стартира в Регионална библиотека „Димитър Талев“"}
{"url": "http://www.focus-news.net/news/2018/03/29/2505628/konstantin-prodanov-abv-deputatite-da-sezirat-konstitutsionniya-sad-za-zakona-za-chastnata-ohranitelna-deynost-v-tsyalost-sreshtu-nego-vazraziha-i-predstavitelite-na-bransha.html", "text": "Депутатите да сезират Конституционния съд за Закона за частната охранителна дейност в цялост. Той е и в противоречие със Закона за нормативната уредба. Срещу него възразиха и представителите на бранша. Това заяви лидерът на АБВ Константин Проданов по време на дебат, посветен на темата, съобщиха от пресцентъра на партията. Той посочи, че Закона за частната охранителна дейност е поредния в България, който е изготвен, внесен и приет без необходимата експертиза, консултации и обсъждания. По думите му у нас непрекъснато се променят новоприети закони, заради заложените в тях абсурди. Проданов припомни, че управляващите са дошли на власт с две основни обещания - да спрат приватизацията и да поставят във всяко село полицай. „Очевидно, че полицай във всяко село няма да има и че държавата признава своята неспособност да гарантира едно основно право на гражданите - тяхната сигурност. На практика тя се отказва доброволно от тази си дейност, прехвърляйки я върху частни субекти. Де факто сме свидетели на приватизация на сигурността“. \r\nЛидерът на АБВ бе категоричен, че частната охрана за населените места ще позволи феодализирането на редица общини, ще гарантира на кметовете им и издигналите ги политически сили комфорт, както и че ще бъде използвана като инструмент за натиск, дори и репресии. „За мен много важен е и въпросът за средствата, защото българските граждани плащат данъци, но срещу това не получават гарантираното им по Конституция право на сигурност. И за да бъде финансирана тази частна охрана, очевидно ще трябва да бъдат наложени нови данъци, или ще им бъдат орязани някакви други права от където да се отклони необходимото финансиране“, посочи той. \r\nСрещу Закона за частната охранителна дейност в този му вид сериозно възразиха и представителите на бранша, които категорично отхвърлиха възможността той да продължи да съществува в сегашния си вид. Те посочиха, че той е изготвен без да се вземат предвид голяма част от техните предложения, а повечето от приетите идеи са отпаднали между двете четения.\r\nСпоред представителите на частните охранителни фирми подобно законодателство дори поставя под риск самото им съществуване. Възражения бяха отправени и срещу заложеното в текстовете правило да не може да бъде наеман подизпълнител за определени дейности, както и факта, че МВР има правото да одобри избора, да упражнява контрол, да иззема лиценз при неясни процедури и да се самоконтролира при извършването на всички тези процедури. Една от структурите заяви, че за нередностите вече е сезирала Европейската комисия. \r\nНякои от участниците във форума посочиха, че частната охранителна дейност изобщо не бива да бъде под шапката на вътрешното ведомство, а други заявиха, че новите правила не задоволяват изискването за изсветляване на този вид бизнес. По отношение на недопускането на подизпълнител бе пояснено, че това вменява изпълнението на функции от компетенциитe на МВР и други тясно специализирани звена.", "date": "2018.03.29", "title": "Константин Проданов, АБВ: Депутатите да сезират Конституционния съд за Закона за частната охранителна дейност в цялост, срещу него възразиха и представителите на бранша"}
{"url": "http://www.focus-news.net/news/2018/03/29/2505657/komisiya-po-otbrana-v-narodnoto-sabranie-voennovazdushnoto-uchilishte-v-dolna-mitropoliya-predstoi-da-bade-vazstanoveno.html", "text": "Военновъздушното училище в Долна Митрополия предстои да бъде възстановено. Това съобщиха от пресцентъра на Комисията по отбрана в 44-то Народно събрание. По предложение на ген. Константин Попов работна група от народни представители, представители на министерствата на отбраната и образованието, на военните висши училища и други звена ще бъде сформирана за да може да бъде ускорен процесът по неговата акредитация от Националната агенция за оценяване и акредитация. Това стана ясно, днес, по време на блиц контрола на министърът на отбраната в парламентарната комисия по отбрана. \r\nНа предходно заседание членовете на комисията, от всички парламентарни групи, изразиха своето уверение, че техните парламентарни групи ще гласуват “за” възстановяването на Военновъздушното училище Долна Митрополия.", "date": "2018.03.29", "title": "Комисия по отбрана в Народното събрание: Военновъздушното училище в Долна Митрополия предстои да бъде възстановено"}
{"url": "http://www.focus-news.net/news/2018/03/29/2505644/telma-makedoniya-talat-dzhaferi-nyama-da-podpishe-zakona-za-ezitsite-vmesto-george-dimitrov.html", "text": "Председателят на македонския парламент Талат Джафери заяви, че няма никакво намерение да подписва Закона за употреба на езиците вместо президента на страната Георге Иванов, с което отхвърли възможността Законът да се публикува в Държавен вестник с два негови подписа, предава скопският телевизионен канал „Телма“.\r\n„Няма да се замесвам в поставяне на подпис под чуждо име. Аз вече се подписах като председател на парламента и изпратих Закона към Иванов. Негово конституционно задължение е да се подпише“, заяви Джафери.\r\nПредседателят на македонския парламент устно е поискал среща с Иванов, но не е получил отговор, пишат от скопската телевизия. Той посочи, че въпреки че Конституционният съд е пазител на конституционността, в този случай той няма да се обърне към него.\r\n\"Няма основание да се обърна към Конституционния съд, защото тук няма конфликт на компетентности. Президентът, като част от изпълнителната власт, няма право да се намесва в законодателната власт и да възпрепятства парламента при приемането на закони \",обясни Джафери.\r\nА в правителството смятат, коментира „Телма“, че именно Конституционният съд трябва да се изкаже по този въпрос. Премиерът Заев предупреди, че президентът може да реши да не подпише и 30 закона и че подобно блокиране не трябва да бъде разрешавано\r\nСкопската телевизия припомня, че преди две седмици парламентарното мнозинство прие за втори път Закона за езиците. Той все още не е в сила, защото президентът Иванов отказва да го подпише за втори път.  Той получи подкрепата на опозиционната ВМРО-ДПМНЕ, която твърди, че законът е противоконституционен и неприложим, докато властта търси друго решение срещу неконституционното поведение на президента.\r\nПревод и редакция:", "date": "2018.03.29", "title": "„Телма“ (Македония): Талат Джафери няма да подпише Закона за езиците вместо Георге Димитров"}
{"url": "http://www.focus-news.net/news/2018/03/29/2505658/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.03.29", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/29/2505650/afp-sastoyanieto-na-dashteryata-na-sergey-skripal-se-podobryava-barzo.html", "text": "Състоянието на дъщерята на бившия полковник от ГРУ Сергей Скрипал – Юлия, „се подобрява бързо“, заявиха в четвъртък от болницата, където бе настанена тя след натравянето, предава AFP.\r\nСъстоянието на Юлия Скрипал „се подобрява бързо и тя вече не е в критично състояние“, съобщиха от болница Салисбъри, като добавиха, че баща й продължава да е в критично, но стабилно състояние.\r\nПревод и редакция:", "date": "2018.03.29", "title": "AFP: Състоянието на дъщерята на Сергей Скрипал „се подобрява бързо“"}
{"url": "http://www.focus-news.net/news/2018/03/29/2505646/babh-zapochvat-proverki-na-vsichki-zhivotnovadni-obekti-v-koito-se-otglezhdat-kone.html", "text": "По заповед на изпълнителния директор на Българската агенция за безопасността на храните (БАБХ) д-р Дамян Илиев от днес започват масови проверки на животновъдни обекти, където се отглеждат еднокопитни животни. Това съобщиха от пресцентъра на БАБХ. Проверката е във връзка с констатирания случай на нехуманно отношение и нерегламентирано движение на коне в Осоговската планина край Кюстендил. \r\nДиректорите на регионалните структури на агенцията трябва да създадат организация за поетапното извършване на документални и физически проверки на обекти и на пасища за спазване изискванията на действащото законодателство в областта на хуманното отношение, идентификацията и здравеопазването на еднокопитните животни.\r\nПроверките на обектите ще бъдат извършвани съвместно с представители на общинската администрация. Директорите на Областните дирекции по безопасност на храните ще докладват всяка седмица на изпълнителния директор за всички констатирани нарушения в действащото законодателство и за предприетите от тях действия за отстраняване на констатираните несъответствия.", "date": "2018.03.29", "title": "БАБХ: Започват проверки на всички животновъдни обекти, в които се отглеждат коне"}
{"url": "http://www.focus-news.net/news/2018/03/29/2505648/svetiyat-sinod-razprostrani-audio-zapisi-ot-sreshtata-mezhdu-prezidenta-rumen-radev-i-patriarsite-neofit-i-kiril-provedena-na-4-mart.html", "text": "Светият синод разпространи аудио записи от срещата между президента Румен Радев и патриарсите Неофит и Кирил, проведена 4 март. Аудио записите бяха изпратени от началника на отдел „Връзки с обществеността“ на Св. Синод Николай Георгиев, които са записани с личния му телефон.\r\nРуският патриарх Кирил беше на посещение в България по повод националния празник 3 март и отбелязването на 140-годишнината от Освобождението на България от турско робство. Патриархът присъства на честванията на връх Шипка. На националния празник руският патриарх се срещна с премиера Бойко Борисов. На 4 март българският патриарх Неофит и руският патриарх Кирил отслужиха съвместна литургия в катедралата „Св. Александър Невски“. Руските медии отделиха огромно внимание на посещението на руския патриарх в България. Те акцентираха върху разочарованието на патриарха от начина, по който се интерпретира ролята на страната в освобождението на българския народ. У нас срещата между държавния глава и патриарсите на България и Русия предизвика остра политическа реакция. Управляващите от ГЕРБ настояха президентът да разсекрети стенограмата от срещата си с руския патриарх. Оказа се обаче, че разговорите не са били засекретявани, нито е водена стенограма. Агенция „Фокус“ публикува изпратения ни текст от звуковите файлове без редакторска намеса:\r\nАудио 1:\r\nАудио 2:", "date": "2018.03.29", "title": "Светият синод разпространи аудио записи от срещата между президента Румен Радев и патриарсите Неофит и Кирил, проведена на 4 март"}
{"url": "http://www.focus-news.net/news/2018/03/29/2505660/sliven-obshtinskiyat-savet-promeni-naredbata-za-priem-v-parvi-klas.html", "text": "Наредба за изменение и допълнение на Наредбата за приемане на ученици в първи клас в общинските училища на територията на община Сливен бе приета от Общинския съвет на днешното му заседание, предаде репортер на Радио „Фокус“ – Сливен. При представянето на промените кметът на Община Сливен Стефан Радев заяви, че при приема по миналогодишната общинска наредба 92 процента от децата са били приети по първо желание, и промените се налагат единствено заради промени на национално ниво.\r\nПо решение на Общинския съвет паметникът на Шести артилерийски полк ще бъде преместен в източния край на Градската градина, до Колодрума. Предлага се още кметът да създаде целева експертна комисия, която да контролира всички действия по консервация, реставрация и експониране на обекта.\r\nОбщинските съветници гласуваха и решение за предстоящо изграждане на компостираща инсталация за разделно събрани зелени или биоразградими отпадъци, сделки с общинска собственост и предложенията за финансово подпомагане на граждани.", "date": "2018.03.29", "title": "Сливен: Общинският съвет промени наредбата за прием в първи клас"}
{"url": "http://www.focus-news.net/news/2018/03/29/2505661/varna-nakazatelnoto-delo-za-reket-i-nanasyane-na-leka-telesna-povreda-sreshtu-veselin-mareshki-zapochna-otnachalo.html", "text": "Варненският окръжен съд даде ход на делото срещу Веселин М. и Красимира К., обвинени за изнудване на Асен М. чрез заплаха за увреждане на имущество. Срещу зам.-председателя на Народното събрание е отправено и обвинение за причиняване на лека телесна повреда спрямо Костадин К. в качеството му на длъжностно лице – общински съветник. Това съобщиха от пресцентъра на Окръжния съд. Според обвинението, в периода 9 октомври - 16 ноември 2014 г. наемателят на заведението Red Hot Pizzа Асен М. бил принуждаван да плаща на подсъдимите наем от 10 000 лева,  вместо на наемодателя Тони Д., с когото имал договорни отношения и който, като бивш съпруг на Красимира К., е получавал наем за общо две заведения.\r\nКрасимира от своя страна се опитвала да върне собствеността си върху двете заведения. След като не успяла по съдебен път, тя потърсила съдействие от бизнесмена Веселин М., твърди обвинението. След като Асен не започнал да плаща наем на подсъдимите, двамата предприели действия. Подавали жалби и инициирали проверки на законността на изградена външна конструкция, с която била увеличена площта на заведението, довели до събарянето й. Впоследствие, след искане на Красимира, било прекратено и електрозахранването в обекта. Тогава Асен М. се обърнал за помощ към общинския съветник Костадин К. Наемателят на пицарията на ул. „Студентска“ се надявал, че в качеството си на длъжностно лице той ще помогне за разрешаване на конфликта между него и Веселин М., довел до спиране на електрозахранването и събарянето на конструкция на лятната тераса с тента.\r\nДнес първи беше изслушан пострадалия Асен М. Той разказа в съда как Костадин  К. се отзовал на ул. „Студентска“ след няколко негови обаждания в търсене на съдействие и съвет. Пред съда обясни, че конфликта между Веселин М. и Костадин К. възникнал, след като общинският съветник видял, че  собственика на аптечна верига го снима с телефона си и той решил да направи същото. Тогава бизнесменът се приближил изненадващо и го ударил с юмрук в лицето, обясни Асен М..\r\nСъдебното заседание е насрочено за два поредни дни – 29 и 30 март, в които ще бъдат изслушани 13 свидетели и 5 вещи лица.", "date": "2018.03.29", "title": "Варна: Наказателното дело за рекет и нанасяне на лека телесна повреда срещу Веселин Марешки започна отначало"}
{"url": "http://www.focus-news.net/news/2018/03/29/2505665/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 8° до + 7°. Времето над страната е ясно. Слаб вятър духа в областите Бургас, Смолян и Търговище. Пътните настилки са предимно сухи, на места мокри, частично заледени и обработени. Намалена видимост поради мъгла:\r\n- до 50 м. в района на Деветак и Карнобат /обл. Бургас/, Нова Загора и Котел /обл. Сливен/;\r\n- до 100 м. в област Силистра, както и в района на Дъскотна /обл. Бургас/, Чирпан /обл. Стара Загора/Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 31.03 2018 г.\r\nАМ „Хемус“: няма ограничения.\r\nАМ „Струма“: \r\nобласт Кюстендил: Движение с повишено внимание при км 61+450 в участъка Джерман – Дупница в посока София поради свличане на земни маси в аварийната лента. Сигнализирано е с пътни знаци. Срок до 30.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Троянски“ - забранен за МПС над 12 т;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: временно е ограничено движението по път I-1 Видин – Монтана  от км 20+000 до км 62+000 за МПС над 12 т в двете посоки, поради извършване на ремонтни работи по настилката включващи изкърпване на повредени площи и ремонт на слаби места в основата. \r\nОбходен маршрут за движещите се тежкотоварни МПС: Път II-11 Дунавци – Арчар, път III-112 Добри дол – Тополовец, път III-114 Тополовец – Ружинци и обратно. Срок от 9:00 до 18:00 часа на 30.03.2018 г.\r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 01.04.2018 г.\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен: Движението в участъка Бяла – Ботевград от км 76+000 до км 106+000 се осъществява в дна лента на определени участъци поради частични ремонтни дейности на асфалтовата настилка. Срок до 30.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Стара Загора: с. Ягода – с. Змеево от км 213+800 до км 217+000 –/рязане на тревни площи. Движението на МПС се осъществява в една лента и се регулира от сигналисти . Срок до 30.03 2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nобласт Бургас: от км 428+200 до км 458+500 в участъка граница ОПУ-Ямбол – Черноград – частични ремонтни дейности по асфалтовата настилка. Движение в една лента двупосочно. Срок до 31.03 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок -30.03.2018г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.; от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\tСъстояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: \r\nПът III-9004: Временно движението по път III-9004 Аспарухово - Провадия в участъка Белослав - Падина при км 24+159 е ограничено за всички МПС поради подмяна на прелезна настилка. Ограничението важи само тъмната част на денонощието за времевия интервал от 21:00 до 05:00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Срок до 02.04.2018 г.\r\nРемонтни дейности:\r\nПът III-208: Движението по път III-208 Провадя – Айтос от км 11+000 до км 51+000 се осъществява с повишено внимание поради частични ремонтни дейности на асфалтовата настилка. Движението се извършва в свободната лента.Срок до 30.03.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nПът III-9004: Движението по път  III-9004 Варна – Разделна – Житница при км 24+159 в района на ж.п. прелез  Разделна се осъществява с повишено внимание поради подмяна на прелезна настилка. Движение в свободната лента. Срок до 02.04.2018 г. за времето от 5.00 часа до 21.00 часа.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път път ІІ-11 Козлодуй – Хърлец от км 90+000 до км 97+000 се осъществява с повишено внимание поради частични ремонти на асфалтовата настилка. Движението се регулира с пътни знаци и сигналисти. Срок 03.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.12.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движение с повишено внимание в участъка Рила – Рилски манастир: стесняване на една от лентите за движение поради почистване на регули и срутища. Сигнализирано с пътни знаци. Срок до 17:00 часа на 30.03.2018 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-357: Движението по път III-357 Троян – Орешак в град Троян от км 1+850 до км 1+950 е ограничено за всички МПС поради смяна на съществуващата дървена прелеза настилка с еластична. Обходен маршрут за всички МПС е по улици в гр. Троян: От път III-357, кръстовище с път II-35 при км 75+165, наляво към център, по път III-357 (по ул.“В.Левски“), път  II-35 при км 75+165, наляво към център, по път III-357 (по ул.“В.Левски“) кръстовище на км 0+272 наляво по мост над река Бели Осъм и при км 0+443 на път III-357 надясно към Кърнаре (по ул. „Г.С.Раковски“) и обратно. Срок до 03.04.2018 г.; \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 30.03.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности:\r\nПът II-66: Движението по път II-66 от км 90+000 до км 100+000 в района на гр.Чирпан се осъществява с повишено внимание поради отводняване под еластична ограда. Движението се регулира от сигналисти.Срок до 30.03.2018 г.\r\nПът II-609: Движението по път II-609 от км 1+000 до км 7+000 се осъществява с повишено внимание поради частични ремонтни дейности на асфалтова настилка. Движението се регулира от сигналисти.Срок до 30.03.2018 г.\r\nПът II-5504: Движението по път II-5504 в района на с.Обручище от км 13+000 до км 14+000 се осъществява в една лента поради частични ремонтни дейности на асфалтова настилка. Движението се регулира от сигналисти.Срок до 30.03.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 30.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.29", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/29/2505662/smolyan-vazstanoveno-e-dvizhenieto-po-pat-chepelare-prohod-rozhen-smolyan-v-rayona-na-progled.html", "text": "Възстановено е движението по път II-86 Чепеларе - проход Рожен - Смолян при км 83, в района на Проглед, което се осъществяваше в едната пътна лента поради почистването на срутена скална маса. Това съобщиха от пресцентъра на Агенция \"Пътна инфраструктура\".", "date": "2018.03.29", "title": "Смолян: Възстановено е движението по път Чепеларе - проход Рожен - Смолян, в района на Проглед"}
{"url": "http://www.focus-news.net/news/2018/03/29/2505664/inzh-nikolay-nikolov-rdg-veliko-tarnovo-nad-18-mln-dka-sa-zalesenite-ploshti-v-balgariya-samo-v-ramkite-na-initsiativata-sedmitsa-na-gorata-ot-parvoto-y-otbelyazvane-prez-1925-g.html", "text": "Над 18 млн. дка са залесените площи в България само в рамките на инициативата Седмица на гората.  Празникът е отбелязан за пръв път през 1925 година, на 12 април, като тогава той се е наричал Ден на залесяването. Това каза пред журналисти във Велико Търново директорът на Регионална дирекция по горите инж. Николай Николов, предаде репортер на Радио „Фокус“ – Велико Търново. Този първи Ден на залесяването се провежда по инициатива на будни лесовъди и със съгласието на държавното управление. „След това, няколко години поред, хиляди жители на села и градове излизат в околностите на своите родни места, по голите баири да залесят по няколко броя фиданки и да превърнат полетата в красиви зелени места. От 1934  година празникът прераства от Ден на Залесяването в Седмица на залесяването,а  от 1940 година той става Седмица на гората“, допълни още инж. Николов. Той уточни и, че през първите години инициативата има трудово-просветителски характер, но след  1950 година, празникът е ежегодно начало на една мащабна залесителна кампания. През настоящата година Седмицата на гората  ще бъде отбелязана в дните от 2-ри до 8-ми април.\r\nИнж. Николов заяви също, че мад 218 000 ха е площта на горските територии, влизащи в управлението на Регионална дирекция по горите - Велико Търново. Те се намират на площите на две области – Великотърновска и Габровска. Експертът отбеляза, че горските територии в двата региона ежегодно нарастват. Увеличението за последните десет години е с 10 958 ха.  „През изминалата година, от всички гори, независимо от тяхната собственост- държавна или частна, са добити общо 365 202 кубика  дървесина, като се има в предвид, че ежегодният прираст на горите в региона е около 700 хиляди кубически метра дървесина, бихме казали, че добивът е близо 2 пъти по-малък от прираста на горите в региона. Това говори,ч е запасите на горите ежегодно растат и към настоящия момент той надхвърля 35 милиона кубически метра“, обясни още директорът на РДГ. Според данните, през последните две години 2016-та и 2017-та се наблюдава нормализиране на добива в държавните и недържавните гори, съобразно техните площи.\r\nПрез миналата година от държавните гори е получен 62% от общия добив, а от частните – около 38 %. Цифрите са съпоставени с площта на съответните гори, като държавните са около 58 % от общата площ, а недържавните – 42 %.\r\nЛуиза ТРАНЧЕВА", "date": "2018.03.29", "title": "Инж. Николай Николов, РДГ-Велико Търново: Над 18 млн. дка са залесените площи в България само в рамките на инициативата Седмица на гората, от първото й отбелязване през 1925 г."}
{"url": "http://www.focus-news.net/news/2018/03/29/2505669/predstoyashti-sabitiya-v-stranata-za-30-mart-agentsiya-fokus.html", "text": "***\r\nОт 9.00 часа посланикът ни в Русия Бойко Коцев ще бъде изслушан на заседание на Съвета по сигурността към Министерския съвет.\r\n***\r\nОт 9.00 часа ще се проведе заседание на Народното събрание. \r\n***\r\nОмбудсманът Мая Манолова ще връчи Годишния доклад на институцията за 2017 г. на председателя на Народното събрание Цвета Караянчева.\r\n***\r\nОт 09.00 часа в хотел „Експо“ ще се състои „Cloud and Blockchain Forum Bulgaria 2018“. \r\n***\r\nОт 09.30 часа 26 състав  на СГС ще гледа делото срещу Валентин Д., Лина А. и Мая С. за длъжностно присвояване в особено големи размери.\r\n***\r\nОт 9.30 часа в Конгресен център „Глобус“ (сградата на КНСБ) ще бъдат представени всички правила и изисквания по новия Общ европейски регламент за защита на личните данни - GDPR (General Data Protection Regulation).\r\n***\r\nОт 10.00 часа в Дома на Европа ще бъде представена нова инициатива „RUN4EU“.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Т. , Полина Т. и др. за образуване у ръководене на организирана престъпна група. \r\n***\r\nОт 10.30 часа 10 състав на Специализирания наказателен съд ще гледа делото срещу Владимир Н., Томи Х. и Стоян С. за образуване и ръководене на организирана престъпна група. \r\n***\r\nОт 11.00 часа в Конферентна зала в Център за изследване на демокрацията ще се състои кръгла маса на тема „Противодействие на корупцията в частния сектор“. \r\n***\r\nОт 11.00 часа в Националния пресклуб на БТА Сдружение „Инициатива Единение“ ще даде пресконференция на тема „100 години разделение стигат! Време е за единение“.\r\n***\r\nВ 11.00 часа, БСП – София, фондация „Братя Василеви“ и  СПС „Защита” ще отбележат деня, в който е извършена най-тежката бомбардировка над София, като поднесат цветя и венци пред паметника на загиналите и пострадалите от бомбардировките софиянци (между югоизточното крило на храм-паметника „Св. Александър Невски“ и Народното събрание).\r\n***\r\nОт 14.00 часа в БТПП ще се състои кръгла маса на тема „Иновативни подходи в алтернативния туризъм в Република България“. \r\n***\r\nОт 16.00 часа в МВР, министър Валентин Радев ще даде редовен месечен брифинг.\r\n***\r\nОт 15.30 часа в зала 203 на Общината министърът на образованието и науката Красимир Вълчев ще проведе пресконференция след проведени срещи с ръководството на Община Стара Загора, директори на училища и предприемачи.\r\n***\r\nОт 13.00 часа в 125 СУ \"Боян Пенев\" , София 1784, ж.к. Младост 1, ул. \"Никола Генадиев\" №1, членове и представители на Комисията за защита от дискриминация ще се срещнат с ръководството на училището, за да представят Националната кампания „Достъпна България“.\r\n***\r\nОт 13.30 часа 28 състав на СГС ще гледа делото срещу Евгени Е. и Петър С. (бивши агенти от ДАНС, чл. 357 НК).\r\n***\r\nВ Столичната библиотека акад. Умберто Галимберти ще изнесе лекция. \r\n***\r\nОт 18.00 часа в Дома на Европа в София ще се даде старт на тридневната конференция „Модел Европейски съюз“ 2018, организирана от Американския университет в България.\r\n***\r\nВ 10.30 часа в Градската библиотека „Паисий Хилендарски“ ще се открие изложба на децата от ДГ „Дружба” и кампанията „Капачки за бъдеще”.\r\n***\r\nОт 09.30 часа в зала „22-ри септември” ще се състои заседание на Общинския съвет.   \r\n***\r\nОт 19.00 часа в новата зала „Орфей“, в парк „Македония“ ще се проведе  „Bluess&Jazz Blagoevrgad”.\r\n***\r\nОт 18.00 часа в Културен център Морско казино, зала \"Петя Дубарова\", ще се състои представяне на романа  \"Кралят Орел\"  на бургаския автор Владимир Ганев.\r\n***\r\nОт 10.00 часа в Концертната зала ДОЛ „Черноморски“, СОК „Камчия\", ще  бъде  открито двадесет и четвъртото издание на Националния детски фолклорен конкурс „Диньо Маринов” – Варна,  2018 г. за изпълнители на народна музика: певци, инструменталисти, камерни вокални и инструментални групи, народни хорове, оркестри и ансамбли.\r\n***\r\nГрупа кораби от Военноморските сили на Република Турция ще бъде на посещение във Варна. Командирите им ще се срещнат с областния управител на Варненска област, с кмета на Община Варна и с командира на Пункт за базиране Варна.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Димитър Колев ще има приемен ден.\r\n***\r\nОт 14.00 часа ще се проведе 44-та Национална младежка астрономическа конференция.\r\n*** \r\nОт 13.00 часа в голяма зала на Община Велико Търново ще се проведе Олимпиада по испански език. \r\n*** \r\nОт  17.00 часа в ритуална зала на Община Велико Търново ще се проведе Дискусия за защита на личните данни .\r\n***\r\nОт 11.00 часа на път II-44 - на изхода на Севлиево в посока Габрово ще бъде направена символичната първа копка на рехабилитацията на 14.6 км от път II-44 Севлиево – Драгановци.\r\n***\r\nВ Габрово, ще се проведе Втората сесия на XIV Национален събор на Българския младежки Червен кръст. Официалното откриване ще се състои в Актовата зала на Национална Априловска гимназия от 16.30 часа. Съборът ще продължи до 1 април. \r\n*** \r\nОт 13.30 часа в ХГ „Недялко Каранешев“ ще се проведе XI-та Младежка национална среща „Дигиталните технологии и младите хора“.\r\n***\r\nОт 10.30 часа в Регионална библиотека „Дора Габе” Весела Фламбурари, детска писателка, ще представи първата книга на бутиковото ателие за българска детска литература „Горната земя” – „Бебето”.\r\n***\r\nОт 18.00 часа в Регионална библиотека „Дора Габе” по повод 70-годишнината от рождението на поета Йордан Кръчмаров /1948-1986/ ще се проведе литературна среща, на която за първи път добричката публика ще чуе песни по стихове на поета, композирани от Деян Димитров, в изпълнение на Красимир Костадинов /Червения/ - саксофон, Красимир Димитров – соло китара и Деян Димитров – ритъм китара и вокал.\r\n***\r\nОт 10.00 часа в залата на Община Дупница ще се проведе заседание на Общински съвет.\r\n***\r\nОт 10.00 часа във Възрожденското училище ще бъде поставено началото на инициативите по повод Седмицата на гората. \r\n***\r\nОт 10.00 часа ДФ „Земеделие“ – РА организира „Ден на отворени врати“ в областната дирекция на фонда.\r\n***\r\nОт 13.00 часа в зала №1 на Апелативния съд ще се произнесе съдебен акт по делото срещу Ахмед Муса и още 12 подсъдими.\r\n***\r\nВ 16.00 часа в Аудитория 8 на Медицинския университет ще се състои откриването на научната конференция „Наука и Младост\".\r\n*** \r\nОт  17.00 часа  в Художествена галерия „Николай Павлович“ ще бъде открита Ретроспективна изложба на свищовския художник Ангел Ботев.\r\n***\r\nВ 12.00 часа в зала „Сливен“ ще се състои тържествен концерт, а след това и благотворителна дискотека по повод празника на Професионална гимназия по икономика „Д-р Димитър Табаков“. \r\n***\r\nОт 17. 00 часа в зала „Май” на община Сливен ще бъде представена автобиографичната книга на Стефан Данаилов „Романът на моя живот“. \r\n***\r\nОт 09.00 часа в Общинската спортна зала „Иван Вазов“ в Стара Загора ще се проведе Деветото издание на Международния турнир по свободна и класическа борба „Динко Петров“ за момчета и кадети.\r\n***\r\nОт 19.00 часа  в Драматичен театър ще се играе постановката „Следобедни игри“.\r\n***\r\nОт 17.00 часа на сцената на площад „Свобода“ пред сградата на местната администрация ще бъде организирана празнична проява по случай Лазаровден.\r\n***\r\nОт 09.00 часа в Съдебната палата продължава поредното заседание по делото за влаковата катастрофа в Хитрино.\r\n***\r\nОт 11.00 часа в заседателната зала на РДГ Шумен Регионална дирекция по горите – Шумен организира пресконференция.\r\n***\r\nОт 11.00 часа в актовата зала на Средно училище „Йоан Екзарх Български“ ще бъде организирано информационно събитие „Младите хора и българското европредседателство“. \r\n***\r\nОт 11.00 часа пред ДКТ „Васил Друмев“ ще се състои тържественото откриване на 13-тите Национални ученически театрални празници.", "date": "2018.03.29", "title": "Предстоящи събития в страната за 30 март (Агенция „Фокус“)"}
{"url": "http://www.focus-news.net/news/2018/03/29/2505671/pazardzhik-zapochna-remontat-na-tsentralna-gradska-chast-na-velingrad.html", "text": "Започна ремонтът на централна градска част на Велинград, съобщи за Радио „Фокус“ – Пазарджик Бояна Кирилова от Общината. Тя обясни, че работници и техника се намират пред сградата на Община Велинград, където започна премахването на паветата. „Проектът „Нова визия на централна градска част, местата за отдих, ремонт и реконструкция на уличната мрежа в град Велинград” е на стойност 4 812 941 лева. Малко над 4 млн. са финансирани от Европейски фонд за регионално развитие, а останалите 721 941 лева са от национално съфинансиране. Предишният ремонт, /преди повече от 30 години/ започна на 12 юни 1985 година и завърши на 30 юни 1988 година.\r\nПървата част от ремонтите дейности включва подмяна на ВиК съоръженията и цялата подземна инфраструктура по бул. “Съединение” от пресечката с ул. “Юндола” до Горско стопанство “Алабак” и от фонтаните до старата сграда на Общината. Проектът включва още изграждане на зона за обществен отдих около складовете на Централния пазар и реконструкция и рехабилитация на улиците „Георги Кирков”, „Милеви скали” и „Христо Смирненски”, коментира Кирилова. „Според кмета на община Велинград д-р Костадин Коев целта на този проект е да създаде нова визия и качествена промяна на цялостния облик на Централната градска част и да подобри физическата среда в града, чрез ремонти на улици, тротоари и пешеходни зони. Освен това ще се повиши привлекателността и атрактивността на града както за жителите, така и за инвеститорите, гостите и туристите“, допълни Кирилова.  Тя каза също, че за честването на двете големи събития – 10 години СПА столица на Балканите и 70 години от създаването на Велинград, които ще се състоят на 1-ви и 2-ри септември, гостите ще бъдат посрещнати в напълно обновения център на града. Срокът, в който новата визия на централната градска част трябва да бъде завършена е 90 дни.\r\nВаня НИКОЛОВА", "date": "2018.03.29", "title": "Пазарджик: Започна ремонтът на централна градска част на Велинград"}
{"url": "http://www.focus-news.net/news/2018/03/29/2505672/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На останалите пунктове по българо-гръцката граница преминаването се извършва без проблеми. Нормално е и движението на българо-македонската граница.\r\nЛивия НИНОВА", "date": "2018.03.29", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/03/29/2505670/sofiya-3-kilometrovo-zadrastvane-se-e-obrazuvalo-na-vhoda-na-grada-pri-svetofara-na-kv-gorublyane.html", "text": "3-километрово задръстване се е образувало на входа на София при светофара на кв. „Горубляне“. Опашката е в три колони, предаде репортер на Агенция „Фокус“.\r\nГолямо задръстване има и при отбивката за ж. к. „Младост“ на бул. „Цариградско шосе“ в посока изхода на столицата. \r\nКолони от автомобили са се образували и от другата страна на бул. „Цариградско шосе“ от Окръжна болница в посока центъра на града.", "date": "2018.03.29", "title": "София: 3-километрово задръстване се е образувало на входа на града при светофара на кв. „Горубляне“"}
{"url": "http://www.focus-news.net/news/2018/03/29/2505663/ministar-lilyana-pavlova-ne-tryabva-da-se-isterizira-po-sluchaya-skripal.html", "text": "Тази тема е много сериозна и важна, не трябва да се прави свръхреакция, не трябва да се политизира. Не трябва и да се истеризира. Трябва да сме внимателни и деликатни. Това каза в предаването \"Лице в лице\" по бТВ министърът на българското председателство на Съвета на ЕС 2018 г. Лиляна Павлова във връзка със случая \"Скрипал\".\r\nНа въпрос дали ще експулсираме руски дипломати, тя отговори, че действия трябва да се предприемат след задълбочен анализ на фактите и обстоятелствата.\r\n„Премиерът Бойко Борисов не иска да взима решения под натиск, важно е да бъде взето решението, когато имаме данни и информация, когато знаем какво точно се случва”, коментира още Павлова.\r\nПо отношение на европредседателството тя заяви, че се усеща една промяна в отношението. \"С много повече доверие и уважение се отнасят към нас”, добави тя.\r\nПавлова разясни, че ни предстои още една голяма и важна среща, която ще се състои на 16-17 май в София. Тогава 28-те лидери на Европа ще дойдат в столицата, където ще проведат среща на върха. На 17 май към тях ще се присъединят лидерите на Западните Балкани. „Тази среща на върха в София всъщност връща обратно в европейския дневен ред Западните Балкани като тема”, коментира още Павлова.", "date": "2018.03.29", "title": "Министър Лиляна Павлова: Не трябва да се истеризира по случая „Скрипал”"}
{"url": "http://www.focus-news.net/news/2018/03/29/2505676/kyustendil-povishena-e-opasnostta-ot-padashti-kamani-vav-visokoplaninskite-rayoni.html", "text": "Повишена е опасността от падащи камъни във високопланинските райони. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.29", "title": "Кюстендил: Повишена е опасността от падащи камъни във високопланинските райони"}
{"url": "http://www.focus-news.net/news/2018/03/29/2505655/aleksandar-vuchich-formatat-na-dialoga-belgrad-prishtina-e-pod-vapros.html", "text": "Сръбското ръководство ще продължи преговорите с косовско-албанските власти след силовото задържане на директора на канцеларията за Косово и Метохия при правителството на Сърбия Марко Джурич, но форматът на диалога е под въпрос, заяви сръбския президент Александър Вучич, цитиран от РИА Новости.\r\nКакто агенция „Фокус“ вече информира, в понеделник вечерта спецназ на косовската полиция нахлу в административна сграда в Косовска Митровица, където се провеждаше заседание от „кръглата маса“ по косовската проблематика, организирана от властите в Белград и задържа Джурич. Различни наранявания, според РИА Новости, са получили 32-а души, включително високопоставени чиновници. В последствие, ръководителят на европейската дипломация Федерика Могерини пристигна в Белград и призова за съхраняване на мира в региона, както и за продължаване на диалога Белград – Прищина.\r\n„Дали ще разговаряме? Да, разбира се. А в какъв формат – не знам какво да ви отговоря“, цитира сръбския президент агенция ТАНЮГ.\r\n„Но тук не са важни (президента на Косово Хашим) Тачи и (косовския премиер Рамуш) Харадинай. Те не играят някаква собствена игра, нито имат важна роля... Важни са разговорите с техните спонсори“, е обяснил Вучич, според цитата на ТАНЮГ.\r\nВ четвъртък Белград е подкрепил решението на косовските сърби да започнат самостоятелно образуването на Общността на сръбските общини (ОСО) в Косово, предвидено в сключения през април 2013 и подписан от страните през август 2015 година Брюкселски договор, пише РИА Новости, като обяснява, че ОСО е един вид автономия.\r\nПревод и редакция:", "date": "2018.03.29", "title": "Александър Вучич: Форматът на диалога Белград – Прищина е под въпрос"}
{"url": "http://www.focus-news.net/news/2018/03/29/2505677/blagoevgrad-intenziven-e-trafikat-po-glaven-pat-e-79-i-avtomagistrala-struma.html", "text": "Сухи и нормално проходими са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Само по високите и усойни места е възможно да има мокри и хлъзгави участъци. Трафикът е интензивен по главен път Е-79 и автомагистрала „Струма“. През деня няма регистрирани инциденти. Няма въведени ограничения за движението на леки и товарни автомобили в региона. Повишена опасност от падащи камъни през целия зимен сезон има в района на Кресненското дефиле и прохода Предел, затова шофьорите трябва да карат с особено внимание.\r\nЛивия НИНОВА", "date": "2018.03.29", "title": "Благоевград: Интензивен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/03/29/2505667/izravnyavat-se-vaznagrazhdeniyata-na-nadzirateli-i-sadebna-ohrana-s-tezi-na-sluzhitelite-na-mvr-za-spetsifichni-usloviya-na-trud.html", "text": "В изпълнение на поетия ангажимент от министър-председателя Бойко Борисов за отпускането на 15 млн. лв. допълнително за Главна дирекция „Изпълнения на наказанията“ (ГДИН) и Главна дирекция „Охрана“ (ГДО), днес министърът на правосъдието Цецка Цачева подписа заповед, с която се изравняват възнагражденията за специфичните условия на труд на двете главни дирекции с тези на служителите от МВР. Това съобщиха от пресцентъра на Министерството на правосъдието.\r\nЗаповедта влиза в сила със задна дата – от 1 януари 2018 г. Това стана ясно на днешната работна среща в Министерството на правосъдието между правосъдния министър Цецка Цачева, представители на синдикалните организации на двете главни дирекции и административните ръководители на ГДИН и ГДО. Със заповедта, която е съгласувана с ръководствата на синдикатите,  сумата за специфични условия на труд от 95 лв. става 190 лв. За постигнатия напредък в преговорите по поставените искания двата синдикати отправиха благодарност към министър-председателя Борисов и министър Цачева.\r\nНа днешното съвещание, което продължи над 5 часа, се набелязаха насоки и  бяха обсъдени предоставените до момента документи, с които технологично ще се определят следващите стъпки за увеличаване на основните месечни възнаграждения на служителите. Уточнена бе необходимостта от допълнителна информация, както и формата, под която тя ще бъде предоставена.\r\nРаботната група ще продължи дейността си на 2 април.", "date": "2018.03.29", "title": "Изравняват се възнагражденията на надзиратели и съдебна охрана с тези на служителите на МВР за специфични условия на труд"}
{"url": "http://www.focus-news.net/news/2018/03/29/2505678/am-trakiya-politseyski-patrul-e-razpolozhen-predi-tunel-trayanovi-vrata-v-posoka-sofiya.html", "text": "Полицейски патрул с регистрационен номер 9865 е разположен преди тунел „Траянови врата“ на АН „Тракия“ в посока София, предаде репортер на Агенция „Фокус“. От 56-57 км от автомагистралата, след тунела в посока Пловдив се извършва ремонт, движението се осъществява в една лента за около километър.", "date": "2018.03.29", "title": "АМ „Тракия“: Полицейски патрул е разположен преди тунел „Траянови врата“ в посока София"}
{"url": "http://www.focus-news.net/news/2018/03/29/2505679/dots-d-r-petar-nenkov-golyama-e-rolyata-na-kapitan-petko-voyvoda-za-razvitieto-na-trakiyskata-organizatsiya.html", "text": "През Руско-турската освободителна война (1877 – 1878г.), капитан Петко войвода с четата си води девет героични боеве с турската войска в Родопите, брани местното население от издевателствата на башибозука и черкезите и дезертьори от аскера, като всява паника всред врага с внезапните си набези. Това разказа в предаването „Със славната 2-ра Тракийска дивизия – За честта на България” на Радио „Фокус”- Пловдив доц. д-р Петър Ненков. Той добави, че постепенно капитан Петко войвода изтласква турците и създава свободна територия с център, град Марония. Участва с четата си в разгрома на въстанието на башибозука в Родопите, организирано от английския шпионин и полковник на турска военна служба, граф Сен Клер, нарекъл се Хидает бей. В тези боеве получава тежка рана и само благодарение на усилията на руските военни лекари оживява. Руското командване е във възторг от неговите подвизи и го награждава с орден за храброст.\r\nДоц. д-р Петър Ненков посочи, че след Санстефанския мирен договор от 3 март 1878 г. свободата изгрява над измъчената след пет века робство българска земя. Възторгът на българите е неописуем. Много скоро обаче, след Берлинския конгрес на Великите сили и подписания от тях договор от 1/13 юли 1878 г. се ревизират клаузите на Санстефанския мирен договор. Голяма част от Тракия и Родопите остават отново под турско робство. По думите на доц. Ненков покруса ляга в душите на местните българи - напразно са отишли стотиците, хиляди жертви.\r\nСлед войната „белият“ генерал Михаил Скобелев кани Петко войвода да му гостува в Русия. След разпускането на четата войводата заминава за великата славянска страна. Там е представен на император Александър II. Той го произвежда в чин капитан от руската армия, дава му орден за храброст „Георгиевски кръст“ за участието му във войната и имение от 160 000 декара в Киевска губерния, което Петко Киряков скоро продава и се връща в България. Установява се във Варна, където минава под венчило за втори път за Рада Кравкова, която е сестра на известния казанлъшки книжовник и общественик Иван Кравков.\r\nПо думите на доц. Ненков ролята на капитан Петко войвода за развитието на тракийската организация е голяма. На 12 май 1896 г. по негова инициатива във Варна се основава емигрантско дружество „Странджа“, с което се поставя началото на освободителната организация на българите – бежанци от Тракия, ратуваща за единна и целокупна България. Освен това, Петко Киряков става един от основателите на Демократическата партия във Варна.\r\nСлед като остро критикува разбойническите методи на управление на Стефан Стамболов и неговата партия, срещу него се подема яростна кампания от властта. През 1891 г. той е оклеветен и обвинен, като русофил, че е участвал в опит за убийство на диктатора.\r\nДоц. д-р Петър Ненков обясни, че синът му от първия брак, който семейството приело охотно и устроило във Варна, е екстрадиран от България, а имотите, купени с парите на баща му, са конфискувани. При обиск в дома им градоначалникът на Варна Спас Турчев заграбва и спестяванията на войводата – 110 акции на стойност 44 000 златни лева и още ценни книжа за около 16 000 златни лева, придобити от продажбата на имението, с които войводата е подсигурил старините си.\r\nПетко Киряков е хвърлен във варненската тъмница Ичкале (подземията на старите римски терми), където е изтезаван най-брутално в продължение на 140 денонощия от джелатите на варненския градоначалник Спас Турчев.\r\n“И става чудо, което го потриса до дъното на душата му. Без капчица уважение към заслугите му за свободата на България, жандармите го малтретират по височайшата заповед на градоначалника на Варна, а турците, срещу които е воювал цял живот, му помагат с каквото могат, за да си стъпи на краката. Те се отнасят към него с почитание, защото знаят, че през робството той не е воювал срещу бедните и малоимотни турци, които наравно с българите, са делили тежестите на данъчното бреме, а срещу българските чорбаджии и турските бейове, свалящи и последната кожа от гърба на народа”, разказа Петър Ненков. По думите му огорчен до дъното на своята душа той издига черно знаме върху покрива на къщата, в която живее и изрича паметните думи по адрес на управляващата дворцова камарила и стамболовистка клика: „Те погребаха България!”. Интерниран е за няколко години в Трявна. По думите на доц. Ненков след падането от власт на диктатора Стефан Стамболов, на 18 май 1894 г. той се завръща отново във Варна, но с разклатено здраве. На 7/19 февруари 1900 г. този, който участва в повече от триста боя и има 33 рани от огнестрелно и хладно оръжие, умира скоропостижно, едва на 55 години. Според доц. Ненков със своя героичен живот той остава завинаги в паметта на народа като един от най-доблестните и смели защитници на българщината през робството в Беломорска Тракия и Родопите. Погребан е във Варна. Признателното гражданство му издига паметник на площад „Тракия“ пред сградата на тракийските дружества.\r\nЦветана ТОНЧЕВА", "date": "2018.03.29", "title": "Доц. д-р Петър Ненков: Голяма е ролята на капитан Петко войвода за развитието на тракийската организация"}
{"url": "http://www.focus-news.net/news/2018/03/29/2505675/mariya-zaharova-balgariya-otzova-poslanika-si-zashtoto-mozhe-bi-ima-dokazatelstva-za-vina-na-rusiya-po-sluchaya-skripal.html", "text": "Официалният представител на руското Министерство на външните работи Мария Захарова заяви, че може би България има някакви данни, които свидетелстват за 100-процентова вина на Русия (по случая \"Скрипал\"), без дори да е провела следствие, без съд и без международна експертиза, за да извика за консултации в София посланика си в Русия, като реакция по случая \"Скрипал\". Тя коментира това в отговор на въпрос от кореспондент на българска медия по време на брифинг за медиите в четвъртък, излъчен от руската редакция на RT.\r\nОсвен това, тя обясни, че всяка държава трябва да основава решенията и позициите си на убедителни доказателства, а не да ги мотивира с нечий бойкот.\r\nПревод и редакция:", "date": "2018.03.29", "title": "Мария Захарова: България отзова посланика си, защото може би има доказателства за вина на Русия по „случая Скрипал“"}
{"url": "http://www.focus-news.net/news/2018/03/29/2505673/dots-d-r-petar-nenkov-zhivotat-na-zashtitnika-na-trakiyskite-balgari-kapitan-petko-voyvoda-e-izpalnen-s-bezbroy-bitki-rani-i-predatelstvo.html", "text": "Животът на защитника на тракийските българи капитан Петко войвода е изпълнен с безброй битки, рани и предателство. Това разказа в предаването „Със славната 2-ра Тракийска дивизия – За честта на България” на Радио „Фокус”-Пловдив доц. д-р Петър Ненков, военен историк. „Капитан Петко войвода е един от най-колоритните и прославени поборници за народна свобода, шетали през турското робство с чета в Родопите и Беломорска Тракия”, разказа още Ненков. Дълги години той е крило на клетите сиромаси и страшилище за народните изедници. Името му се предава от уста на уста като легенда и се споменава с упование и надежда от унизените и оскърбените.\r\nТой е роден на 6 декември 1844 г. в голямото тракийско село Доган хисар, Дедеагачка околия.Майка му Груда е от съседното село Тахтаджик, от рода на Калояновци, а баща му е Кирко Каракирков. Той има осем братя и сестри. Бил е висок и пъргав и обичал да пее родопски песни .Първоначално учи в родното си село при даскал Лефтер. Едва седемнайсетгодишен, на 6 май-Гергьовден 1861 година хваща хайдушките пътеки и става войвода на малка чета от седем хайдути, за да отмъсти за смъртта на своя брат Матю и братовчед Вълчо, убити по заповед на местния турски бей. Не след дълго успява да ликвидира Мехмед Кеседжи бей и неговите джелати. На 16 юни 1861 година, при село Бахшибей неговите хайдути разбиват турската потеря, като убиват двама и тежко раняват още няколко турци. След още няколко успешни боя четата на Петко войвода става легендарна.\r\nНа 6 януари 1863 г. една потеря от 130 души открива и обгражда четата край селото Исьорен в Еноската кааза. Двама се убити, а Петко войвода, заедно с трима свои другари са ранени, пленени и хвърлени в затвора в Гелибол. Те не се отчайват и организират бягство, но са заловени и преместени в Солун в затвора „Камлъкуле“. Там са подложени на жестоки инквизиции, но не издават останалите си другари. Турците решават да ги прехвърлят в затвора в Драма. По пътя хайдутите успяват да избягат, но попадат на турска засада и всички, освен Петко Киряков са пленени.\r\nПрез 1864 година Петко сформира нова чета. През юни същата година води тежки боеве с турските потери при крепостта на Момчил Буруград, при езерото Буругьол, Ксантийско и в планината Саръкая, Маронийско. Одринският Вали паша изпраща срещу четата прочутият кърагасъ Осман ага, който победил преди това четата на Ангел войвода. Въпреки, че превъзхожда в жива сила 20 пъти хайдутите, Осман е победен, заловен и опозорен от Петко войвода. Заради това, когато се връща в Одрин, вбесеният паша го хвърля в затвора. През август и септември същата година Петко войвода и неговата чета водят успешни боеве с турците в планините Карлък и Шапкъна, край Гюмюрджива .\r\nПрез есента на 1864 година българският войвода е привлечен от гърците в борбата им за освобождение. Той заминава за Атина, където постъпва във Военното училище. След това предприема революционна агитационна обиколка в Македония.\r\nПо думи на историка прелом в живота на кап. Петко войвода изиграва срещата му с Джузепе Гарибалди, легендарен борец за свободата на Италия. „През 1866 г. двамата организират дружина от 220 италианци и 67 българи, която участва в Критското въстание“, разказа още Ненков. При пристигането си на остров Крит на Петко Киряков е възложена мисия с малък самостоятелен отряд да действа срещу турците в района на планината Шилик. Тук Петко войвода отново се проявява като храбър и смел ръководител. Въпреки, че проявяват лъвска смелост в боевете с турците, волонтирите на Гарибалди не могат да спрат настъплението на турските войски и въстанието е удавено в огън и кръв. Капитан Петко войвода прикрива с дружината си беззащитните жени, деца и старци от развихрилата се дива вакханалия от животински страсти на турците. След въстанието живее за кратко в Александрия, Марсилия, Италия, в Македония и в Атина, откъдето разпространява възвание към сънародниците си за освобождението на целокупното отечество. Запознава се с редица известни революционери. Самообразова се и чете вестника на Георги Раковски “Дунавски лебед” и вестник “Свобода” на Любен Каравелов. Мирогледът му постепенно се променя. От хайдутин става съзнателен борец за свободата на своя народ..\r\nНа 12 май 1869 г. капитан Петко войвода събира четата от 82 души и от Атина тръгва по море към българския беломорски бряг. Пътьом, преоблечени като низами, „правят инспекция“ на турския гарнизон в крепостта Сир, остров Митилин (Лесбос) и благополучно на 3 юни 1869 г. пристигат в Енос, при устието на река Марица в Бяло море.\r\nПрез лятото на 1869 г. четата му пет пъти влиза в бой с турски потери в Дедеагачка, Еноска и Кешанска околии и успява да ги отблъсне. През 1872 г. одринският валия изпраща срещу четата на Петко войвода Арап Хасан, който скоро е пленен от Петковите четници. Животът му е пощаден срещу условието всички задържани по затворите Петкови помагачи да бъдат освободени. Пашата в Одрин, само двадесет и четири часа след това освобождава Петковите ятаци от затвора. На 30 юли 1872 г. каймакаминът на Фере Мустафа Сусам в свое писмо до Петко войвода го признава за „самоуправен владетел“ и му плаща „налог“ 6000 златни турски лири!\r\nНародът почва да го боготвори. По тъмни нощи капитан Петко войвода създава революционни комитети по селата и заклева съзаклятниците над кръстосаните кама, револвер и светото евангелие. Петко Киряков написва Устав на създадените от него революционни комитети и поръчва печат за тях.\r\n„Апостолът на свободата Васил Левски високо цени неговата революционна дейност в Тракия“, разказа още Петър Ненков. Постепенно дружината му нараства .Тя се структурира в бойна част – „четници“, тилова част -„ятаци“, разузнаване -„шпиони“, счетоводство-„каса“, снабдена е с добро оръжие и с палатки. През 1873 г. дружината му достига до петстотин души. Петко войвода създава устав и печат с надпис „Тракийска революционна българска дружина”.\r\nЦветана ТОНЧЕВА", "date": "2018.03.29", "title": "Доц. д-р Петър Ненков: Животът на защитника на тракийските българи капитан Петко войвода е изпълнен с безброй битки, рани и предателство"}
{"url": "http://www.focus-news.net/news/2018/03/29/2505681/vidin-s-389-namalyava-bezrabotitsata-prez-fevruari-v-oblastta.html", "text": "С 3,89% намалява безработицата през февруари в област Видин, каза на пресконференция временно изпълняващият длъжността директор на регионална дирекция „Бюро по труда“ – Видин Красимир Иванов, предаде репортер на Радио „Фокус“ – Видин. Той посочи, че безработицата в областта е 15,47%, като за Дирекция „Бюро по труда“ – Видин е 11,40%, за Дирекция „Бюро по труда“ – Кула е 19,68%, а за Дирекция „Бюро по труда“ – Белоградчик – 33,82%. Регистрираните безработни през февруари в областта са 5 955, в Видин са 3257, за Кула- 558, а за Белоградчик- 2122. Броят им е намалял с 241 души. В Дирекция „Бюро на труда“ – Видин са регистрирани 259 младежи до 29 годишна възраст, което е 7,91% от общия брой безработни лица. В сравнение с предходния период броят им е намалял с 49 лица или 15,9%. Продължително безработните в областта с над 1 година регистрация са 48% от всички безработни. При тех през февруари се отчита увеличение с 1,14%. Съотношението между предлагането на работна сила през февруари е 5 към 1, за едно свободно работно място през месеца се конкурират 5 регистрирани безработни лица. За предходния месец това съотношение е било 8 към 1.\r\nАнна ЛОЗАНОВА", "date": "2018.03.29", "title": "Видин: С 3,89% намалява безработицата през февруари в областта"}
{"url": "http://www.focus-news.net/news/2018/03/29/2505684/plovdiv-novata-tsena-za-prestoy-v-sinya-zona-v-grada-vliza-v-sila-ot-2-april.html", "text": "Два лева за 1 час престой в Синя зона в Пловдив ще плащат от понеделник потребителите на зоната. Това съобщи за Радио „Фокус“- Пловдив заместник-кметът по транспорт на Община Пловдив инж. Златин Велев. Новата цена се въвежда съгласно прието на 23 януари т. г. решение на Общинския съвет. „Това е една от мерките за ограничаване броя на автомобилите в централната градска част и подобряване качеството на атмосферния  въздух“, коментира заместник-кметът. Той припомни, че са предоставени различни варианти за таксуване в „Синя зона“. Освен с талони по 2 лв. за едночасов престой, срещу същата цена с включено ДДС може да се изпрати SMS на 1332. Монтираните на възлови места 23 паркомата дават възможност да се заплати и 1 лев за 30 минути.\r\n„Синя зона“ работи от 8:30 до 17:30 часа в дните от понеделник до събота включително, а в неделя и на официалните празници паркирането е безплатно.\r\nЦветана ТОНЧЕВА", "date": "2018.03.29", "title": "Пловдив: Новата цена за престой в „Синя зона“ в града влиза в сила от 2 април"}
{"url": "http://www.focus-news.net/news/2018/03/29/2505685/pregled-na-mezhdunarodnite-novini-do-19-chasa-agentsiya-fokus.html", "text": "Правителството на Словения е решило да отзове за консултации своя посланик в Москва Примож Шелиго, предава  STA.\r\nВъншният министър на Словения Карл Ерявец съобщи, че посланикът вече е в Словения и ще проведе консултации във външно министерство на страната.\r\n***  Руският посланик в Скопие Олег Шербак заяви, че страната му ще отговори за решението на македонските власти да изгонят един руски дипломат от страната. Според него това е неприятелски акт, предава  „МРТ“.\r\n„Москва ще реагира по подобаващ начин на решението на македонските власти да изгонят дипломат от страната. Русия е постоянен член на Съвета за сигурност на ООН“, заяви руският посланик в Македония Олег Шербак на пресконференцията по повод действията на правителството по случая „Скрипал“ Според него обявяването за „персона нон грата“ е враждебно действие.\r\n\"Това решение има неоправдан характер и всъщност е безпрецедентно за цялата история на двустранните отношения между Русия и Македония. Предполагаме, че в Скопие са  решили да вземат това неприятелско отношение към нашата страна под влияние отвън. Но това обстоятелство по никакъв начин не освобождава македонските власти от цялостната отговорност за отрицателните последици от този ход“, допълни Шербак.  Той подчерта, че в дипломатическата практика експулсирането на дипломат е много сериозна и враждебна стъпка. Дипломатът подчерта, че Русия отхвърля всички обвинения по случая „Скрипал“.\r\n*** Прессекретарят на МВнР  на Русия Мария Захарова заяви, че по ситуацията около случая със Сергей Скрипал Лондон мълчи в отговор на конструктивните предложения на Русия за сътрудничество, предава РИА Новости.\r\nСпоред Захарова Москва нееднократно се е обръщала към британските власти с предложения за сътрудничество и разследване на предполагаемото отравяне на руския гражданин , а също с молба да предоставят информация за тяхното състояние и за обстоятелствата около произшествието.\r\n„За жалост в отговор на законните искания на руската страна и конструктивните предложения за взаимодействие британската страна мълчи или отправя, принудена съм да кажа това, просто неграмотни отговори“, заяви Захарова.\r\n***  Прессекретарят на руското МВнР Мария Захарова заяви, че Лондон открито нарушава международните норми, като не предоставя на руските дипломати консулски достъп до бившия полковник от ГРУ Сергей Скрипал и дъщеря му Юлия, отровени в английския град Солсбъри, предава ТАСС.\r\n„Ставаме свидетели на поредното възпрепятстване на достъпа на руските представители до пострадали руски гражданин“, заяви Захарова. „Така Великобритания открито, без да се стеснява, нарушава международно-правовите норми и в частност двустранната Консулска конвенция от 1968  г. Чл. 36 на документа съдържа положение, че консулското длъжностно лице има право в пределите на консулския си окръг да се среща с всеки гражданин на представяната държава, да му дава съвети, за му оказва всякакво съдействие, включително и необходимостта да се предприемат мерки за оказването на правна помощ“, допълни тя.\r\n*** Прессекретарят на руското МВнР Мария Захарова заяви, че страната ѝ няма нищо общо с отравянето на британския шпионин Сергей Скрипал, а Лондон както и преди не предоставя каквата и да е официална информация за инцидента, предава РИА Новости.\r\n„Лондон и досега не представи никакви доказателство и не публикува никаква конкретна картина на случилото се. Ако имате някакви сведения, предоставете“, призова Мария Захарова. „Още веднъж искам да подчертая: русия няма никакво отношение към този инцидент, а също така няма никаква информация от Лондон“, допълни тя.\r\nРаботещият за британските специални служби бивш полковник от руското ГРУ Сергей Скрипал и неговата дъщеря бяха отровени на 4 март в британския град Солсбъри. Лондон твърди, че за отравянето на Скрипал с веществото А234 роля има Русия, докато Москва отрича това категорично.\r\n***  Прессекретарят на руското МВнР Мария Захарова заяви, че САЩ и Великобритания са оказали колосален и нечовешки натиск спрямо страните от ЕС във връзка със „Случая Скрипал“, предава РИА Новости.\r\n„Изхождаме от това, че разбираме, какъв колосален натиск Лондон и Вашингтон са оказали на своите партньори. Ние добре разбираме колко нечовешки натиск са оказвали на партньорите си, използвайки принципа на проявата на солидарност и единния външнополитически курс“, заяви Захарова. Тя допълни, че Русия излиза от това, че страните, които са се поддали или се подават на натиска „правят огромна грешка“.\r\n„Смятаме, че страните, които не са се присъединили към тази акция демонстрират отговорност не само в двустранните отношения с Русия, но и на първо място, към международното право“, допълни тя.\r\n*** Посланикът на Русия в Македония Олег Шчербак даде пресконференция в Скопие в четвъртък, на която предупреди, че ако страната се присъедини към НАТО, в случай на евентуална война между Русия и Алианса, Македония ще бъде легитимна мишена за ударите на руските ВС, предава македонската новинарска агенция МЕТА.\r\n„Ако се стигне до война между Русия и НАТО, вие ще бъде легитимна мишена“, заяви Шчербак, като добави, че Алианса е агресивен съюз, който би могъл да въвлече Скопие в своите агресивни акции.\r\n„НАТО е единственият външнополитически блок, останка и инструмент от Студената война, който се крие зад лозунга за евроатлантическата солидарност. Алиансът е отговорен за започването на много войни с милиони жертви, като например тези в Югославия, Либия, Сирия и Йемен. Във военната си доктрина, НАТО и неговият водач САЩ провъзгласиха Руската Федерация за свой основен противник. И как бихме могли да приветстваме опитите на Македония да се присъедини към НАТО? И да стане база за евентуални войни на този агресивен Алианс? С включването си, Македония ще стане част от тази военна машина и част от агресията срещу Русия. С това вие ще стане мишена за евентуален ответен удар от Русия. Дали това е нужно на вас и вашите деца? Освен това влизането в НАТО ще доведе до ограничаване на суверенитета и ограничаване на външната ви политика“, подчерта руският посланик в Македония.\r\nСпоред неговите думи, противно на това, което се твърди, НАТО няма да гарантира териториалният интегритет на страната. Както заяви Шчербак, нонсенс е да се твърди, че Македония е под някаква заплаха и че само НАТО може да я защити, когато страната е заобиколена от всички страни от НАТО и може да я нападне „само НАТО или извънземните“.\r\nСпоред Шчербак, атмосферата на доверие в регионалното сътрудничество ще пострада от евентуално влизане на Македония в Алианса и ще бъде поставена под въпрос регионалната сигурност.\r\n***Русия, Франция, Германия и Украйна заявиха, че ще проучат възможностите за интензифициране на прогреса по мирния план за Източна Украйна, с цел да бъде прекратен конфликтът, който стана първопричина за антируските санкции, предава Bloomberg.\r\nЛидерите на правителствата на четирите страни приветстваха Великденското примирие, което влиза в сила в петък и призоваха международните наблюдатели да бъдат допуснати до линията на съприкосновение, за да потвърдят, че то действа, пише в съвместно изявление, публикувано в Париж и Берлин в четвъртък.\r\nЧетирите страни обещават „през следващите месеци да търсят варианти за ускоряване на прилагането“ на Минските споразумения, в които са предвидени политически и военни мерки за прекратяване на конфликта между правителството в Киев и про-руските сепаратисти, както ги определят от Bloomberg. Освен това от европейските столици призовават за продължаването на обмена на затворници.\r\nАмериканската агенция припомня, че германският канцлер Ангела Меркел е заявила на 12 март, че европейските санкции срещу Русия могат да бъдат „обсъдени“, ако се осъществи „значим прогрес“ в Източна Украйна.\r\n***Косово ще депортира шестима турски граждани в Турция само няколко часа, след като те бяха арестувани в четвъртък заради предполагаеми връзки с Фетулах Гюлен, пише базираното в Прищина албанско електронно издание Gazeta Express.\r\nКосовската полиция е арестувала шестимата турски граждани, работещи в мрежата училища, притежавани от Гюлен, който се смята от турските власти за организатор на неуспешния опит за преврат срещу турския президент Реджеп Таийп Ердоган през юли 2016 година. Прищинското издание пише, че Министерството на външните работи на Косово е публикувало съобщение в четвъртък, в което се казва, че техните работни визи са отнети, без да се пояснява причината.\r\nТурското издание Hurryiet е съобщило, че Разузнавателната служба на Косово, в съдействие с Разузнавателната служба на Турция (МИТ) са провели успешна операция по задържането на въпросните шестима души.\r\n„Газета Експерес“ пояснява, че шестимата турски граждани са били ръководители на Гюленистките образователни институции в Косово и въпреки че са имали позволения да живеят в страната, властите са им ги отнели без да дават повече обяснения. Училищната мрежа принадлежи на живеещия в САЩ Фетулах Гюлен.\r\n***Състоянието на дъщерята на бившия полковник от ГРУ Сергей Скрипал – Юлия, „се подобрява бързо“, заявиха в четвъртък от болницата, където бе настанена тя след натравянето, предава AFP.\r\nСъстоянието на Юлия Скрипал „се подобрява бързо и тя вече не е в критично състояние“, съобщиха от болница Салисбъри, като добавиха, че баща й продължава да е в критично, но стабилно състояние.\r\n***Сръбското ръководство ще продължи преговорите с косовско-албанските власти след силовото задържане на директора на канцеларията за Косово и Метохия при правителството на Сърбия Марко Джурич, но форматът на диалога е под въпрос, заяви сръбския президент Александър Вучич, цитиран от РИА Новости.\r\nКакто агенция „Фокус“ вече информира, в понеделник вечерта спецназ на косовската полиция нахлу в административна сграда в Косовска Митровица, където се провеждаше заседание от „кръглата маса“ по косовската проблематика, организирана от властите в Белград и задържа Джурич. Различни наранявания, според РИА Новости, са получили 32-а души, включително високопоставени чиновници. В последствие, ръководителят на европейската дипломация Федерика Могерини пристигна в Белград и призова за съхраняване на мира в региона, както и за продължаване на диалога Белград – Прищина.\r\n„Дали ще разговаряме? Да, разбира се. А в какъв формат – не знам какво да ви отговоря“, цитира сръбския президент агенция ТАНЮГ.\r\n„Но тук не са важни (президента на Косово Хашим) Тачи и (косовския премиер Рамуш) Харадинай. Те не играят някаква собствена игра, нито имат важна роля... Важни са разговорите с техните спонсори“, е обяснил Вучич, според цитата на ТАНЮГ.\r\nВ четвъртък Белград е подкрепил решението на косовските сърби да започнат самостоятелно образуването на Общността на сръбските общини (ОСО) в Косово, предвидено в сключения през април 2013 и подписан от страните през август 2015 година Брюкселски договор, пише РИА Новости, като обяснява, че ОСО е един вид автономия\r\n*** Москва не се съмнява, че Лондон и Вашингтон са действали синхронно срещу Русия в ситуацията около „случая Скрипал“. Това заяви на брифинг в четвъртък официалният представител на руското МВнР Мария Захарова, цитирана от ТАСС.\r\n„Разбираме колко е голям натискът от Лондон и Вашингтон над техните партньори  от ЕС и НАТО– ние вече нямаме съмнение, че това са синхронизирани действия. Разбираме какъв нечовешки натиск са оказвали те на партньорите си, използвайки принципа на солидарност и реализацията на единен външнополитически курс“.\r\n****Официалният представител на руското Министерство на външните работи Мария Захарова заяви, че може би България има някакви данни, които свидетелстват за 100-процентова вина на Русия (по случая \"Скрипал\"), без дори да е провела следствие, без съд и без международна експертиза, за да извика за консултации в София посланика си в Русия, като реакция по случая \"Скрипал\". Тя коментира това в отговор на въпрос от кореспондент на българска медия по време на брифинг за медиите в четвъртък, излъчен от руската редакция на RT.\r\nОсвен това, тя обясни, че всяка държава трябва да основава решенията и позициите си на убедителни доказателства, а не да ги мотивира с нечий бойкот.\r\n***Премиерът на Косово Рамуш Харадинай публикува съобщение във „Фейсбук“ в четвъртък, в което изрази недоволството си от това, че косовската полиция арестува и депортира в Турция шестима турски граждани, работещи в мрежата училища на Фетулах Гюлен, който, според властите в Анкара, е отговорен за организацията и провеждането на опита за преврат срещу президента Реджеп Таийп Ердоган през юли 2016 година, пише базираното в Прищина албанско електронно издание Gazeta Express.\r\n„Днес, в хода на операция, проведена от Косовската разузнавателна служба и косовската полиция, бяха арестувани и депортирани шестима турски граждани. Има елементи, които правят тази операция непонятна, включително спешността за депортирането им“, написа Харадинай.\r\nТой обясни, че като премиер на Косово той не е бил информиран от съответните институции за случващото се и че ще предприеме мерки във връзка със случая, съгласно правовите и конституционните си правомощия.\r\nОсвен Харадинай и говорителят на косовския парламент Кадри Весели също реагира негативно на случилото се, като отбеляза, че отговорниците за депортацията на турските граждани, живеещи в Косово с валидни разрешения, издадени от властите на Косово, ще понесат отговорността си.", "date": "2018.03.29", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/03/29/2505683/gazeta-express-kosovskiyat-premier-se-yadosa-zaradi-aresta-i-deportatsiyata-na-gyulenistite.html", "text": "Премиерът на Косово Рамуш Харадинай публикува съобщение във „Фейсбук“ в четвъртък, в което изрази недоволството си от това, че косовската полиция арестува и депортира в Турция шестима турски граждани, работещи в мрежата училища на Фетулах Гюлен, който, според властите в Анкара, е отговорен за организацията и провеждането на опита за преврат срещу президента Реджеп Таийп Ердоган през юли 2016 година, пише базираното в Прищина албанско електронно издание Gazeta Express.\r\n„Днес, в хода на операция, проведена от Косовската разузнавателна служба и косовската полиция, бяха арестувани и депортирани шестима турски граждани. Има елементи, които правят тази операция непонятна, включително спешността за депортирането им“, написа Харадинай.\r\nТой обясни, че като премиер на Косово той не е бил информиран от съответните институции за случващото се и че ще предприеме мерки във връзка със случая, съгласно правовите и конституционните си правомощия.\r\nОсвен Харадинай и говорителят на косовския парламент Кадри Весели също реагира негативно на случилото се, като отбеляза, че отговорниците за депортацията на турските граждани, живеещи в Косово с валидни разрешения, издадени от властите на Косово, ще понесат отговорността си.\r\nПревод и редакция:", "date": "2018.03.29", "title": "Gazeta Express: Косовският премиер се ядоса заради ареста и депортацията на „гюленистите“"}
{"url": "http://www.focus-news.net/news/2018/03/29/2505659/krum-zarkov-bsp-prezidentat-rumen-radev-pokazva-kak-se-zashtitava-darzhavniyat-interes.html", "text": "„Българският президент Румен Радев показва как се защитава държавният интерес по безпрекословен начин в разговора си с руския патриарх.” Това заяви по БНР зам.-председателят на ПГ на „БСП за България” Крум Зарков в коментар за аудиозаписа от срещата между двамата, съобщиха от пресцентъра на Националния съвет на БСП.  Той добави, че държавният глава е бил атакуван от ГЕРБ, които търсят всяка причина за нападки срещу него, но че той е отговорил достойно. „Днес, когато имаме целия разговор, виждаме как президентът дава урок, не само на българските политици, а и в по-голям мащаб - как може да се говори на всеки представител, било и от най-мощната държава, с уважение, но не и със страхопочитание, без самохвалство, но със самочувствие, без агресия, но с достатъчно сила, за да покаже, че гледната точка на България е такава, каквато е била изразена  от институциите й. Че единствено българските институции могат да определят гледната точка на България”, категоричен бе депутатът.\r\nКрум Зарков припомни, че наскоро президентът Радев е изразил позиция и по други важни геополитически въпроси – обръщайки се към европейските лидери относно искането за солидарност, напомняйки им и техните задължения. „Това ме кара да мисля, че президентът Радев, с еднакъв аршин и аргументираност, и убедителност , успява да говори на най-важните световни лидери, както на Запад, така и на Изток”, каза още Крум Зарков. Той изрази надежда, че ще бъде предоставена и стенограма от разговора между премиера Борисов и турския президент Ердоган.", "date": "2018.03.29", "title": "Крум Зарков, БСП: Президентът Румен Радев показва как се защитава държавният интерес"}
{"url": "http://www.focus-news.net/news/2018/03/29/2505666/mvnr-na-rusiya-moskva-nyama-samneniya-che-deystviyata-na-london-i-vashington-sreshtu-rusiya-sa-sinhronizirani.html", "text": "Москва не се съмнява, че Лондон и Вашингтон са действали синхронно срещу Русия в ситуацията около „случая Скрипал“. Това заяви на брифинг в четвъртък официалният представител на руското МВнР Мария Захарова, цитирана от ТАСС.\r\n„Разбираме колко е голям натискът от Лондон и Вашингтон над техните партньори  от ЕС и НАТО– ние вече нямаме съмнение, че това са синхронизирани действия. Разбираме какъв нечовешки натиск са оказвали те на партньорите си, използвайки принципа на солидарност и реализацията на единен външнополитически курс“.\r\nПревод и редакция:", "date": "2018.03.29", "title": "МВнР на Русия: Москва няма съмнения, че действията на Лондон и Вашингтон срещу Русия са синхронизирани"}
{"url": "http://www.focus-news.net/news/2018/03/29/2505682/smolyan-obshtinskiyat-savet-dade-saglasie-obshtinata-da-kandidatstva-s-proekt-za-energiyna-efektivnost-za-sgradata-na-planetariuma-v-grada.html", "text": "Общински съвет – Смолян даде съгласие на днешното си заседание за кандидатстване на Община Смолян с проектно предложение „Обновяване и енергийна ефективност на културна инфраструктура – сграда на Планетариум Смолян“, предаде репортер на Радио „Фокус“ – Смолян. Той ще се осъществи по инвестиционен приоритет „Социална инфраструктура“, група дейности „Културна инфраструктура”, включено в инвестиционната програма на Община Смолян по процедура BG16RFOP001-1.001-039 „Изпълнение на Интегрирани планове за градско възстановяване и развитие 2014-2020”, Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020 г.\r\nНа днешното заседание общинските съветници на Смолян приеха и годишен доклад за 2017 година за наблюдение и оценка на изпълнението на Общински план за развитие на община Смолян за периода 2014-2020 година, годишна програма за развитие на читалищната дейност, годишен план за развитие на социалните услуги в Община Смолян за 2019 г. и годишен план на дейностите за подкрепа за личностно развитие на децата и учениците в Община Смолян през 2018-та година.\r\nПо време на заседанието бяха направени и изменения и допълнения на Правилника за устройството и дейността на Център за подкрепа за личностно развитие – Смолян, както и промяна в наименованията на социални услуги от резидентен тип държавно делегирана дейност: „Център за настаняване от семеен тип за деца/младежи без увреждания“ 3-12 год. и „Център за настаняване от семеен тип за деца/младежи без увреждания“ 13-18 год., с адрес: гр. Смолян, ул. “Дичо Петров“ № 30, ет. 1, капацитет 12. Гласувана бе и промяна на наименованието на специализирана институция за предоставяне на социални услуги държавно делегирана дейност: „Дом за стари хора с отделение за лежащо болни“ – с. Фатово, с капацитет 90 места в „Дом за стари хора“ – с. Фатово с капацитет 90 места. С решение на Общински съвет – Смолян бе взето решение за закриване на Дневен център за деца и възрастни с увреждания „Звънче“ –държавно делегирана дейност, капацитет 48 места и разкриване на: Дневен център за деца и младежи с увреждания „Звънче“–държавно делегирана дейност с капацитет 36 места и Дневен център за пълнолетни лица с увреждания–държавно делегирана дейност с адрес гр. Смолян, ул. “Зорница“ № 10, капацитет 12 места.\r\nНели ГЕРГЬОВСКА", "date": "2018.03.29", "title": "Смолян: Общинският съвет даде съгласие Общината да кандидатства с проект за енергийна ефективност за сградата на планетариума в града"}
{"url": "http://www.focus-news.net/news/2018/03/29/2505686/pazardzhik-politseyski-patrul-e-razpolozhen-na-vhoda-na-grada-sreshtu-sgradata-na-zatvora.html", "text": "Полицейски патрул със софийски регистрационен номер 2846 е разположен на входа на града срещу сградата на затвора, предаде репортер на Агенция „Фокус“.", "date": "2018.03.29", "title": "Пазарджик: Полицейски патрул е разположен на входа на града срещу сградата на затвора"}
{"url": "http://www.focus-news.net/news/2018/03/29/2505691/aktsenti-v-sutreshniya-blok-dobro-utro-balgariya-na-radio-fokus-na-30-mart.html", "text": "Какво е бъдещето на плаж „Болата“ след като кметът на Каварна Нина Ставрева изпрати писмо до Министерството на околната среда и водите, в което се иска плажът да бъде изваден от състава на резервата „Калиакра” и включен в рамките на защитената местност „Степите“, ще научим в сутрешния блок „Добро утро, България“ на Радио „Фокус“ от кмета на Каварна Нина Ставрева.\r\nВ минутите след 08:00 часа ще коментираме предстоящото заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България, заедно с председателя на комисията Жельо Бойчев.\r\nНа 1 април католиците в България и в целия свят празнуват Великден. Ще се насочим към град Раковски, където е и най-голямата католическа общност в страната ни. Освен че Западът и Изтокът честват по различно време Великден, има различия и в обичаите, и начина на отбелязване на празника, какви са те? За един от най-светлите християнски празници ще разговаряме с отец Димитър Димитров от католическата църква в град Раковски\r\nНа 31 март, Лазаровден, в работилницата на „Бухаловия хан“ в Карлово ще се проведе демонстрация на различни занаяти, като акцент ще се постави върху украсата на великденски яйца. Какво ще могат да видят посетителите тогава и какви изненади ги очакват, ще чуем от репортажа на колегата Весела Кръстева от Радио „Фокус“ – Пловдив.\r\nТези и ще теми в „Добро утро, България“ до 10.00.", "date": "2018.03.29", "title": "Акценти в сутрешния блок „Добро утро, България“ на Радио „Фокус“ на 30 март"}
{"url": "http://www.focus-news.net/news/2018/03/29/2505689/sofiya-ogranicheno-dvizhenieto-po-ul-8-mi-dekemvri-v-kv-studentski-grad-zaradi-pozhara-v-bl-25.html", "text": "Ограничено движението по ул. „8-ми декември“ в кв. \"Студентски град\" заради пожара в бл. 25. Това съобщиха от пресцентъра на МВР. Сигналът за задимяване е подаден около 16.30 часа. На място веднага са изпратени пожарни екипи, стълба и линейка. По първоначални данни данни задимено е подкпокривното пространство на жилищна сграда. За момента е ограничено движението по ул. „8-ми декември“. Причините са в процес на изясняване. \r\nНяма пострадали, загинали, не е извършена евакуация от екипите на столичната пожарната.", "date": "2018.03.29", "title": "София: Ограничено движението по ул. „8-ми декември“ в кв. \"Студентски град\" заради пожара в бл. 25"}
{"url": "http://www.focus-news.net/news/2018/03/29/2505688/sofiya-vavezhda-se-vremenna-organizatsiya-na-dvizhenieto-za-provezhdane-na-traditsionnoto-veloshestvie-na-31-mart.html", "text": "Въвежда се временна организация на движението за провеждане на традиционното велошествие на 31 март, съобщиха от пресцентъра на Столична община.  От 00.00 часа до приключване на мероприятието на 31 март се забранява престоят и паркирането на пътни превозни средства на пл. „Народно събрание”. От 08.00 часа приключване на мероприятието същия ден се забранява влизането на пътни превозни средства по ул. „Цар Шишман” между ул. „Аксаков” и пл. „Народно събрание”. От 10.00 часа до приключване на мероприятието се забранява влизането на пътни превозни средства по бул. „Цар Освободител” между ул. „Г.С.Раковски” и бул. „Васил Левски”, само при необходимост и по преценка на отдел „Пътна полиция” при СДВР.", "date": "2018.03.29", "title": "София: Въвежда се временна организация на движението за провеждане на традиционното велошествие на 31 март"}
{"url": "http://www.focus-news.net/news/2018/03/29/2505674/petar-nakov-instruktor-po-konen-sport-ako-edin-kon-e-nauchen-da-otselyava-v-prirodata-to-toy-vinagi-shte-si-nameri-hrana.html", "text": "Отглеждането на коне изисква полагането на много грижи. Това каза в интервю за Радио „Фокус“ – Пирин Петър Наков, професионален инструктор по конен спорт в конна база в разложкото село Бачево. Той обясни, че в момента той и семейството му се занимават с гледането  на коне в конюшни, но дълги години са отглеждали коне в Рила планина. „Това, което задължително правим, тъй като дейността ни е насочена предимно в туризма, е всеки ден да извеждаме и прибираме конете, храним ги, проверяваме здравословното им състояние, следим всички процеси, свързани с тяхната ваксинация и обезпаразитяване. Всички тези неща трябва да се правят задължително, защото това изисква грижата за конете. Важно е да отбележим, че когато един кон е научен да оцелява в природата, то той винаги ще си намери храна – от дърветата или ровейки в почвата за суха трева“, каза още Наков. \r\nСпоред него конете, които са били открити в Осоговската планина могат да оцелеят и сами. „Например в скандинавските държави има коне, които оцеляват сами при 7-8 месеца зима.  Така, че не мисля, че студа и условията, специално в Осоговска планина са били чак толкова тежки. По въпросни казус смятам, че не знаем всичко, въпреки това безстопанствеността е наяве. Когато се гледа един кон – това изисква много грижи, особено когато, както при нас – работим в туристическия бранш. За да качиш един турист, който е пълен лаик по отношение на конете, то самото животно трябва да е добре почистено, обучено и търпеливо. Освен това конят трябва да е добре обезпечен по отношение на амуниции – седло и  юздчека, необходимо е също да има приличен външен вид, трябва да е нахранен, почистен“, допълни Наков. По думите му отглеждането на коне изисква страшно много грижи.\r\nЛивия НИНОВА", "date": "2018.03.29", "title": "Петър Наков, инструктор по конен спорт: Ако един кон е научен да оцелява в природата, то той винаги ще си намери храна"}
{"url": "http://www.focus-news.net/news/2018/03/29/2505680/smolyan-obshtinskiyat-savet-odobri-sporazumenie-za-satrudnichestvo-mezhdu-obshtinata-i-api-za-izgrazhdane-na-obhodniya-pat-na-srutishteto-kray-tikale.html", "text": "Общински съвет – Смолян на днешното си заседание одобри споразумение за сътрудничество между Община Смолян и Агенция „Пътна инфраструктура“ (АПИ) за изграждане на обходния път на срутището край Тикале, предаде репортер на Радио „Фокус“ – Смолян. Вносителят на докладната записка и кмет на Смолян Николай Мелемов заяви, че във вторник е обявено бедствено положение в Община Смолян във връзка с голямото срутище, затворило главния път Смолян – Мадан. Той отбеляза, че за разлика от друг път, в този случай извънредното положение е обявено 20 дни след възникването на събитието, защото ситуацията е различна. \r\n„Първите дни срутището се разчистваше, но впоследствие падна два пъти повече скална маса. Имаше обследване от специалисти, но като стана ясно, мащабът е много голям и разчистването ще е бавно и се налага да се строи обходен път и това наложи обявяването на бедственото положение“, поясни Мелемов. Той отбеляза, че смисълът на предложеното за гласуване споразумение и Агенция „Пътна инфраструктура“ да разчисти пътя и да строи новия път без забавяне по съответните процедури. Кметът на Смолян посочи, че в понеделник заедно с областния управител са били в АПИ и оттам са препоръчали да се обяви бедствено положение. „По този начин се помага на АПИ, която е и собственик на пътя, за да може възможно най-бързо да се отстрани свлачището и да бъде направен обходния път, който ще облекчи хората от 11-те села край свлачището. Това са единствените възможни мерки, за да помогнем АПИ да се справи с тази ситуация“, посочи още в изложението си кмета Мелемов.\r\nОт общинските съветници бяха изложени мнения и предложения във връзка с търсенето на второ мнение по въпроса за разрешаването на проблема със срутището. Бе дадено предложение и да се поискат още средства от държавата за ремонт на пътя Смолян – Фатово – Рудозем, който се използва за алтернативен на затворени път и по който трафикът е значително увеличен, а пътят е осеян с дупки. Предложено бе да се направи  и ремонт на пътя Тикале – Градът, който се намира в района на срутището и по който се минава за Момчиловата крепост – една от най-посещаваните туристически атракции в общината.\r\nВ отговор на отправените питания и предложения, вносителят на докладната и кмет на Смолян Николай Мелемов отговори, че на 14 март в района на свлачището на оглед е бил екип, начело с доц. Стойнев, а при срещата в АПИ в понеделник е имало друг екип, начело с доц. Ангелов. „Това са два екипа, които ще предложат решение на проблема по най-добрия и бърз начин. Пътя от Смолян, посока Рудозем сме го предложили и се надявам да бъде направен. Другият път между Тикале и Градът го коментираме отдавна – там има нужда от водостоци, а чакълирането не е проблем“, посочи Мелемов.\r\nОсвен споразумението, Общински съвет – Смолян даде разрешение и за изработване на подробен парцеларен план за обходния път Влахово – Орешец, както и предварително изпълнение на взетите решения по член 60 от Административно-процесуалния кодекс.\r\nНели ГЕРГЬОВСКА", "date": "2018.03.29", "title": "Смолян: Общинският съвет одобри споразумение за сътрудничество между Общината и АПИ за изграждане на обходния път на срутището край Тикале"}
{"url": "http://www.focus-news.net/news/2018/03/29/2505690/antoaneta-bares-direktor-na-nkiz-podpisvaneto-na-memorandumi-s-obshtinite-tseli-razvitie-na-industrialnite-zoni.html", "text": "Подписването на меморандуми с общините цели развитие на индустриалните зони. Това каза в интервю за дневния блок „Добър ден“ на Радио „Фокус“ изпълнителният директор на национална компания „Индустриални зони“ Антоанета Барес след подписването на меморандум за сътрудничество с община Горна Оряховица. Развитието на индустриалните зони е механизъм за насърчаване на икономическото развитие, обясни Барес. По думите й на инвеститорите се предлагат индустриални терени в различни локации из цялата страна. „С подписването на този меморандум Община Горна Оряховица ще получи възможност нейният терен да се популяризира и да се предлага на инвеститори, а при конкретен инвеститорски интерес да може да се осъществи проект за развитие на терена на „Индустриални зони“. Като цяло това е част от помощта на държавата за противодействие на регионалните дисбаланси. Тоест, борбата ни е инвеститорите да не се съсредоточават само на едно място и в един регион.“ Антоанета Барес допълни, че предоставеният терен от община Горна Оряховица е 300 декара и е готов за директна експлоатация от бъдещите инвеститори. Барес каза още, че теренът се намира в близост до летището, като от тук нататък предстои изграждане на вътрешната инфраструктура.", "date": "2018.03.29", "title": "Антоанета Барес, директор на НКИЗ: Подписването на меморандуми с общините цели развитие на индустриалните зони"}
{"url": "http://www.focus-news.net/news/2018/03/29/2505692/sofiya-vavedena-e-vremenna-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въведена е временна организация на движението във връзка със заснемане на рекламен клип, съобщиха от пресцентъра на Столична община. До 08.00 часа утре, 30 март, е забранен престоят и паркирането на пътни превозни средства, с изключение на автомобилите на снимачния екип, на ул. „Богдановец” между бул. „Ген. Тотлебен” и ул. „Феликс Каниц”.", "date": "2018.03.29", "title": "София: Въведена е временна организация на движението във връзка със заснемане на рекламен клип"}
{"url": "http://www.focus-news.net/news/2018/03/29/2505687/gerb-i-bsp-si-razmeniha-slovesni-prestrelki-za-kmeta-na-sopot-deyan-doynov-i-narodniya-predstavitel-boris-karchev-obzor.html", "text": "ГЕРБ и БСП си размениха словесни престрелки за кмета на Сопот Деян Дойнов и народния представител Борис Кърчев.  На брифинг в парламента от  ГЕРБ обявиха, че внасят сигнал до главния прокурор във връзка със съмнения за груби нарушения на публичните финанси и на управлението на европейски фондове и програми от кмета на Община Сопот от БСП Деян Дойнов. От ГЕРБ поясниха, че информацията им е била предоставена от инициативен комитет от Сопот. Според ГЕРБ поради некомпетентност общината е доведена до изключително тежко финансово състояние. Бившият депутат от ГЕРБ Антон Тодоров настоя главният прокурор да назначи инспекция, която да провери дали е вярно, че Община Сопот има около 10 млн. лева новосъздадени задължения. Депутатът от ГЕРБ Александър Иванов обяви, че 2,7 млн. лева от данъци и такси в Община Сопот не са заприходени в отчета за 2016 година. Според колегата му Младен Шишков кметът на Сопот Деян Дойнов се опитва да запуши дупките в бюджета с увеличаване на данъците. В отговор от БСП заявиха, че опитите на ГЕРБ да изкарат управлението на Община Сопот като некадърно не са подкрепени нито с икономически, нито с политически факти. Той припомни, че Община Сопот е била в много тежко финансово състояние с блокирани активи и банкови сметки и изтъкна, че  дори кметският стол е бил описан от съдия изпълнител. Според него състоянието на общината е значително по-добро, благодарение на управлението на Деян Дойнов. Секретарят на групата Георги Търновалийски определи намерението на ГЕРБ като опит да се скрият сериозните проблеми и управлението на Община Сопот да се представи като некадърно. Той изтъкна, че е излязла информация, че депутатът Борис Кърчев от ГЕРБ е прехвърлил своите фирми на малоимотно лице. По думите му това е сериозният проблем, който има в държавата, а не кметът на Сопот. От своя страна депутатът от ГЕРБ Борис Кърчев обяви, че  2 години преди да стане депутат е продал не една, а две фирми. Според него сценарият на БСП е изключително зле скалъпен.\r\nДеница КИТАНОВА", "date": "2018.03.29", "title": "ГЕРБ и БСП си размениха словесни престрелки за кмета на Сопот Деян Дойнов и народния представител Борис Кърчев (ОБЗОР)"}
{"url": "http://www.focus-news.net/news/2018/03/29/2505698/nimh-utre-shte-e-slanchevo-s-razkasana-visoka-oblachnost-maksimalnite-temperaturi-shte-sa-mezhdu-17-i-22.html", "text": "През нощта ще преобладава ясно време, с временни увеличения на облачността над източните райони. Утре ще е слънчево с разкъсана висока облачност. Вятърът ще се ориентира от югозапад, ще е слаб до умерен. Ще се затопля: минималните температури ще са между 0° и 5°, максималните - между 17° и 22°, по-ниски по Черноморието. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се повиши, ще е близко до средното за март.\r\nНад Черноморието ще е предимно слънчево. Ще духа до умерен югозападен вятър. Максимални температури на въздуха: от 15° до 17°, в северните райони 10°-11°. Температурата на морската вода е 7°. Вълнението на морето ще бъде 2-3 бала.\r\nНад планините ще е предимно слънчево. Ще духа умерен запад-югозападен вятър. Максимална температура на височина 1200 метра около 11°, на 2000 метра – около 4°.\r\nВ събота ще има разкъсана висока и средна облачност. След обяд и през нощта срещу неделя югозападният вятър ще се усили, особено в Източна България и в районите в близост до северните склонове на планините - ще бъде умерен и временно силен; през нощта в Предбалкана ще се прояви като фьон. Температурите ще се повишат още и максималните в събота ще са между 20° и 25°. През нощта срещу неделя и в неделя вятърът постепенно ще се ориентира от запад-северозапад, ще се усили и с него ще нахлуе хладен въздух; дневните температури ще се понижат с около 5 градуса, сутрешните в неделя ще са високи, особено в Източна България, където все още ще духа силен южен вятър. Още през нощта срещу неделя над Западна България ще се развие купесто-дъждовна облачност и там ще има краткотрайни валежи, в планинските райони и с гръмотевици. В неделя ще превали на много места и в останалата част от страната. На места, по преминаващия студен атмосферен фронт, валежите ще са интензивни, главно в Южна България, и с гръмотевични бури. В понеделник ще има променлива облачност и на отделни места ще превали краткотраен дъжд. Ще се понижат и минималните температури, а до вечерта и вятърът ще отслабне.", "date": "2018.03.29", "title": "НИМХ: Утре ще е слънчево с разкъсана висока облачност, максималните температури ще са между 17° и 22°"}
{"url": "http://www.focus-news.net/news/2018/03/29/2505694/veliko-tarnovo-dvizhenieto-po-pat-veliko-tarnovo-byala-v-uchastaka-polikraishte-kutsina-vremenno-se-osashtestvyava-v-edna-lenta-poradi-ptp.html", "text": "Движението по път I-5 Велико Търново – Бяла в участъка Поликраище – Куцина временно се осъществява в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.03.29", "title": "Велико Търново: Движението по път Велико Търново – Бяла в участъка Поликраище – Куцина временно се осъществява в една лента поради ПТП"}
{"url": "http://www.focus-news.net/news/2018/03/29/2505695/stara-zagora-v-kazanlak-shte-badat-izgradeni-dva-tsentara-za-spetsializirana-zdravno-sotsialna-grizha-za-detsa-s-uvrezhdaniya.html", "text": "В Казанлък ще бъдат изградени два центъра за специализирана здравно-социална грижа за деца с увреждания, предаде кореспондент на Радио \"Фокус\". Общинският съвет в Казанлък даде съгласието да бъде учредено право на строеж в полза на Министерството на здравеопазването за строителството върху частна общинска собственост на два центъра за специализирана здравно-социална грижа за деца с увреждания, имащи потребност от постоянни медицински грижи. Проектът предвижда сградите да бъдат едноетажни по 500 квадратни метра застроена площ и ще бъдат разположени върху част от общински имот, чиято обща площ е 6756 квадратни метра. \r\nИзграждането на сградите и прилежащите към тях детски съоръжения и площадки ще стане по проект на Министерството на здравеопазването по процедурата за деинституционализация на грижата за деца по Оперативна програма „Региони в растеж” 2014-2020 година. Финансирането на дейностите в центровете ще бъде по проекта в продължени на 18 месеца, а след това – от 2010 година, финансирането на услугите се предвижда да бъде чрез бюджета на Министерството на здравеопазването.\r\nСлавяна ГАЙДАРОВА", "date": "2018.03.29", "title": "Стара Загора: В Казанлък ще бъдат изградени два центъра за специализирана здравно-социална грижа за деца с увреждания"}
{"url": "http://www.focus-news.net/news/2018/03/29/2505701/api-vazstanoveno-e-dvizhenieto-po-pat-i-4-dabrava-sevlievo-pri-km-61.html", "text": "Възстановено е движението по път I-4 Дъбрава – Севлиево при км 61. Това съобщиха от пресцентъра на Агенция \"Пътна инфраструктура\". Трафикът временно се осъществяваше в една лента, двупосочно, поради ПТП.", "date": "2018.03.29", "title": "АПИ: Възстановено е движението по път I-4 Дъбрава – Севлиево при км 61"}
{"url": "http://www.focus-news.net/news/2018/03/29/2505699/veliko-tarnovo-turski-tovaren-avtomobil-dvizhesht-s-v-posoka-ruse-se-e-udaril-v-kraypatna-mantinela-predi-s-polikraishte.html", "text": "Турски товарен автомобил, движещ с в посока Русе по път Велико Търново – Бяла, се е ударил в крайпътна мантинела малко преди село Поликраище. Това съобщиха за Агенция \"Фокус\" от ОДМВР-Велико Търново. Сигналът за инцидента е получен в 18.45 часа. Няма пострадали. Пътният участък не е затворен за движение.", "date": "2018.03.29", "title": "Велико Търново: Турски товарен автомобил, движещ с в посока Русе, се е ударил в крайпътна мантинела преди с. Поликраище"}
{"url": "http://www.focus-news.net/news/2018/03/29/2505706/veliko-tarnovo-namalyava-bezrabotitsata-v-obshtina-svishtov-no-nivoto-ostava-po-visoko-ot-srednoto-za-stranata.html", "text": "Намалява броят на регистрираните безработни на територията на Свищовска община. Въпреки това нивата на безработица са малко по-високи от средните за страната. Това съобщи за Радио „Фокус“ – Велико Търново Вера Алексиева, експерт Дирекция „Бюро по труда“ – Свищов. Тя уточни, че за миналия месец общия брой на регистрираните лица, които търсят работа е 1240 души, което по думите й е с 85 по-малко спрямо януари. „Равнището на безработица се снижава с 0,6 пункта и в края на месеца е 7,9 % (при 7 % на национално ниво). През същия период на предходната година броят на безработните е бил 1471 души или с 231 души повече от сегашния, а равнището е било 9,4 %“, допълни експертът. Според данните безработните жени имат съвсем малък превес над безработните мъже – първите са 633, срещу 607. Освен това относителният дял на дамите бележи силно увеличение спрямо предходен месец, като съотношението жени – мъже вече е 51 % – 49 %.\r\nЛуиза ТРАНЧЕВА", "date": "2018.03.29", "title": "Велико Търново: Намалява безработицата в община Свищов, но нивото остава по-високо от средното за страната"}
{"url": "http://www.focus-news.net/news/2018/03/29/2505703/stara-zagora-blizo-90-detsa-sa-zayavili-uchastie-v-shestoto-izdanie-na-detskiya-konkurs-za-izpalnenie-na-humoristichna-tvorba-chudonemircheta.html", "text": "Близо 90 деца са заявили участие в шестото издание на детския конкурс за изпълнение на хумористична творба „ Чудонемирчета”, организиран от Библиотека „ Искра“. Това каза за Радио „Фокус“ нейният директор Анна Кожухарова. Участниците, които ще представят своите изпълнения на 31 март са разпределени в четири възрастови групи в жанровете „ Проза” и „ Поезия”. Всеки от тях може да се представи в един от жанровете, като изпълнението трябва да бъде в рамките до 3 минути. \r\nНад 700 деца са участвали в „Чудонемирчета” в предходните издания на конкурса - ученици, деца от детските градини, от школи по художествено слово към читалищата в община Казанлък и гости на града.\r\nКонкурсът се провежда в рамките на Чудомирови празници 2018г.\r\nСлавяна ГАЙДАРОВА", "date": "2018.03.29", "title": "Стара Загора: Близо 90 деца са заявили участие в шестото издание на детския конкурс за изпълнение на хумористична творба „ Чудонемирчета”"}
{"url": "http://www.focus-news.net/news/2018/03/29/2505705/zlatka-yordanova-nachalen-uchitel-ako-tryabvashe-dnes-da-si-izbiram-profesiya-nyamashe-da-sam-uchitel.html", "text": "Ако трябваше днес да си избирам професия, нямаше да съм учител, това каза за Радио „Фокус“-Бургас Златка Йорданова, начален учител в бургаско село. Йорданова е на 72 г. и работи като учител от 35 години. След като се е пенсионирала на 50 г., дълги години работи като частен учител, тъй като не може да покрива разходите си с пенсията от 180 лв.\r\n„Младите не искат да работят в училище. Някои никога не влизат в учебно заведение заради ниското заплащане. Други започват, а после се отказват заради множество проблеми“, каза още учителката.\r\nПо думите й основният проблем е уронването на престижа на българския учител. Прекормерната намеса на родителитите в работата на учителя също е голям стрес. „За днешните родители децата им винаги са прави. Ако е възникнал някакъв конфликт, те идват и поемат ролята на съдници. Без никакво уважение, никакъв респект към училището като институция или към учителя като авторитет, дори не се интересуват кой е виновен. Случвало се е дори да съм обиждана защо карам дадено дете да учи, след като то не желае“, каза още Йорданова.\r\nПо думите й и децата също са се променили доста през последните години. При малките ученици все още се усеща някакво уважение, докато в прогимназия и гимназия емоциите вземат връх пред разума.\r\nМария РУСЕВА", "date": "2018.03.29", "title": "Златка Йорданова, начален учител: Ако трябваше днес да си избирам професия, нямаше да съм учител"}
{"url": "http://www.focus-news.net/news/2018/03/29/2505708/sofiya-vavezhda-se-vremenna-organizatsiya-na-parkiraneto-po-bul-dragan-tsankov.html", "text": "Въвежда се временна организация на паркирането по бул. „Драган Цанков“, съобщиха от пресцентъра на Столична община. За времето от 08.00 часа до 20.00 часа през почивните дни, официалните празници и обявените от Министерски съвет за неприсъствени дни в периода от 6 април 2018г. до 6 октомври 2018г. се разрешава престоят и паркирането на пътни превозни средства в крайната дясна лента на бул. „Драган Цанков“ между ул. „Акад.Методи Попов“ и бул. „Пейо К.Яворов“, в посока център, извън зоните за престрояване и спирките на масовия градски транспорт.", "date": "2018.03.29", "title": "София: Въвежда се временна организация на паркирането по бул. „Драган Цанков“"}
{"url": "http://www.focus-news.net/news/2018/03/29/2505709/predstoyashti-mezhdunarodni-sabitiya-za-30-mart-agentsiya-fokus.html", "text": "*** Посредникът на ООН Матю Нимиц ще се срещне с външните министри на Македония и Гърция Никола Димитров и Никос Коцияс в опит да се разреши спора за името на бившата югорепублика\r\n***Ексклузивно интервю с полския външен министър Яцек Чапутович за положението на Полша в ЕС, Брекзит, случая Скрипал и други\r\n***Палестинците в Газа започват нова протестна акция, в рамките на която планират да изградят палатков град на границата с Израел\r\n***Служителите на авиокомпания Air France излизат на трета стачка след началото на януари, искайки 6-процентно увеличение на заплатите\r\n***Проследяване на ситуацията след инцидента в Косовска Митровица в понеделник\r\n***", "date": "2018.03.29", "title": "Предстоящи международни събития за 30 март ( Агенция „Фокус“ )"}
{"url": "http://www.focus-news.net/news/2018/03/29/2505710/stara-zagora-ot-2-april-zapochva-izpalnenieto-na-proekta-vnedryavane-na-merki-za-energiyna-efektivnost-na-su-ekzarh-antim-i-v-kazanlak.html", "text": "Дейностите по проекта на Община Казанлък „Внедряване на мерки за енергийна ефективност на СУ „Екзарх Антим I”, град Казанлък\" започват от  2 април, каза за Радио „Фокус“ Мария Колева, началник – отдел „Хуманитарни дейности“. В рамките на проекта ще бъде направена топлоизолация на фасадата на училищната сграда, частична топлоизолация на покрива, подмяна на цялата отоплителна инсталация, поставяне на нови радиатори. Предвижда се ремонтът в СУ „Екзарх Антим I” да приключи до началото на новата учебна година.\r\nФинансирането на проекта е от Националния доверителен екофонд. Стойността му е  969 509 лева. От тях съфинансирането е 98 000 лева от общинския бюджет и  72 000 лева от бюджета на Средно училище „Екзарх Антим I“.\r\nСлавяна ГАЙДАРОВА", "date": "2018.03.29", "title": "Стара Загора: От 2 април започва изпълнението на проекта „Внедряване на мерки за енергийна ефективност на СУ „Екзарх Антим I” в Казанлък"}
{"url": "http://www.focus-news.net/news/2018/03/29/2505702/sluchayat-skripal-i-ekspulsiraneto-na-ruski-diplomati-otnovo-vodeshta-tema-sred-upravlyavashti-koalitsionni-partnyori-i-opozitsiya-obzor.html", "text": "Случаят „Скрипал“ и експулсирането на руски дипломати отново водеща тема сред управляващи, коалиционни партньори и опозиция. Късно в сряда на Летище „София“ кацна българският посланик в Русия Бойко Коцев. Той се завърна у нас, след като беше повикан от премиера Бойко Борисов за консултации по случая „Скрипал“, заради който 19 страни членки от ЕС са експулсирали дипломати от Русия. В сряда държавният глава Румен Радев посочи, че решението за извикване за консултации на българския посланик в Москва е в правомощията на правителството и то трябва да мотивира своите действия. По думите му това е стъпка, която не е била съгласувана с него. Радев заяви, че солидарността е важен принцип, но тя не трябва да бъде сляпа. Въпреки че вече страната ни няколкократно заяви, че руски дипломати няма да бъдат отзовавани, вицепремиерът и министър на външните работи Екатерина Захариева също коментира казуса. Тя посочи, че България не е сред страните експулсирали руски дипломати, но доста други, включително и България, са извикали посланиците си. Според Захариева в решението на премиера няма нищо необичайно. \r\nВ четвъртък дискусията по темата продължи. Започнаха я от ПГ на „БСП за България“, които направиха процедурно предложение премиерът Бойко Борисов да даде информация пред парламента за дипломатическата криза след случая „Скрипал“. От БСП поискаха премиерът да информира народните представители за основанията за предприетите стъпки до момента, за да има по-голяма съгласуваност в действията на институциите. Според БСП в тази ситуация е важно да се гарантира това взаимодействие между институциите. Председателят на Градския съвет на БСП – София Калоян Паргов  заяви, че България не трябва да бърза с експулсирането на руски дипломати и трябва да се водим единствено от националните си интереси. Според него страната ни трябва да спре само с повикването на руския ни посланик за консултации по случая „Скрипал“.\r\nПредседателят на ПГ на ГЕРБ Цветан Цветанов заяви, че България трябва да бъде солидарна с Великобритания и посочи, че според него трябва да има и действия. Той допълни, че е разговарял с премиера по темата и е изразил своето мнение защо страната ни трябва да е солидарна с европейското семейство.\r\nВъв връзка с мнението на коалиционните партньори по въпроса, Цветанов поясни, че си говори с всички части от „Обединени патриоти“. Председателят на ПГ на ГЕРБ обърна внимание, че една част от тях дават подкрепа за европейската солидарност. Според него темата за руските дипломати ще бъде дискутирана на коалиционен съвет.\r\nПредседателят на ПГ на „Обединени патриоти“ Волен Сидеров също изрази желание да се свика коалиционен съвет час по-скоро. Той призова ГЕРБ да не прави грешни ходове по случая „Скрипал“. Според него позицията на Бойко Борисов до момента е точна и правилна. По думите му в България има правото си на суверенно мнение. Вицепремиерът и министър на отбраната Красимир Каракачанов заяви, че позицията на премиера Бойко Борисов по случая „Скрипал“ е изключително балансирана. В отговор на въпрос може ли ситуацията с руските дипломати да разклати коалицията Красимир Каракачанов обясни: „Това, че два дни не съм бил в България не означава, че коалицията се клати по някакъв начин. Всичко си е наред“. Според него позиция дали страната ни трябва да отзовава руските дипломати, не трябва се изразява от един или друг като политик, а да се вземе от Съвета по сигурността, който е насрочен за 30 март. На него ще бъде изслушан посланикът ни в Русия Бойко Коцев. На заседанието ще бъде обсъден случаят „Скрипал“. Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.\r\nВицепремиерът Валери Симеонов също коментира, че България трябва да има балансирана позиция относно случая „Скрипал“. Той подчерта обаче, че ако се докаже престъпление и свързаност на Русия със случая „Скрипал\", трябва да се върви към експулсиране и всякакви други дипломатически мерки. \r\nМинистърът на българското председателство на Съвета на ЕС 2018 г. Лиляна Павлова заяви от своя страна, че не трябва да се истеризира по случая „Скрипал”. На въпрос дали ще експулсираме руски дипломати, тя отговори, че действия трябва да се предприемат след задълбочен анализ на фактите и обстоятелствата. „Премиерът Бойко Борисов не иска да взима решения под натиск, важно е да бъде взето решението, когато имаме данни и информация, когато знаем какво точно се случва”, коментира още Павлова.\r\nДеница КИТАНОВА", "date": "2018.03.29", "title": "Случаят „Скрипал“ и  експулсирането на руски дипломати отново водеща тема сред управляващи, коалиционни партньори и опозиция (ОБЗОР)"}
{"url": "http://www.focus-news.net/news/2018/03/29/2505700/pazardzhik-zapochna-predstavyaneto-na-knigata-na-krasimir-uzunov-kaymaka-chalana-v-selo-vetren-dol.html", "text": "Започна представянето на книгата \"Каймакъ-Чаланъ\" с автор президента на Агенция и Радио \"Фокус\" Красимир Узунов, в село Ветрен дол, предаде репортер на Радио \"Фокус\" - Пазарджик. В залата на читалище \"Просвета\" в пазарджишкото село са се събрали жители на населеното място от различна възраст. Присъства и кметът Димитър Христосков. Със ставане на крака в залата бе посрещнато българското знаме. Депутатът от ГЕРБ Даниела Малешкова представи гостите, сред които е и депутатът от ГЕРБ и председател на Комисията по отбрана ген. Константин Попов, който разказа за основните събития, случили се по време на Първата световна война и за епичната битка на връх Каймак-Чалан. Присъстващите в залата с интерес проследиха кадрите, заснети на върха. Генерал Попов каза също, че е впечатлен от начина, по който авторът на книгата Красимир Узунов е възкресил събитията, случили се на Каймак-Чалан преди повече от 100 години.\r\nВаня НИКОЛОВА", "date": "2018.03.29", "title": "Пазарджик: Започна представянето на книгата на Красимир Узунов \"Каймакъ-Чаланъ\" в село Ветрен дол"}
{"url": "http://www.focus-news.net/news/2018/03/29/2505707/krasimir-uzunov-knigata-kaymaka-chalana-e-preklonenie-pred-edin-podvig-i-izvinenie-pred-pametta-na-zaginalite-na-varha-balgarski-voynitsi-i-ofitseri.html", "text": "Книгата \"Каймакъ-Чаланъ\" за мен е едно извинение, извинение пред паметта на тези хора, които 100 години не помним. Това каза при представянето на книгата в пазарджишкото село Ветрен дол, нейният автор Красимир Узунов, предаде репортер на Радио \"Фокус\" - Пазарджик. Той добави, че книгата е и преклонение пред един подвиг - на забравата. Красимир Узунов разказа, че когато са започнали да издирват наследници на загиналите на върха, са намерили над 1000 човека. \"\"Каймакъ-Чаланъ\" е извинение пред паметта на загиналите там 3 200 български офицери и войници. На тези чукари и канари бродят душите на над 8 000 души, защото там са загинали и около 5 000 сърби. Книгата е признание за изстраданата история на един народ в една война, която за нас е справедлива. Каймак-Чалан е опит да покажа на къде трябва да вървим, защото има опасност да се загубим по пътя\", каза също Узунов.\r\nПо думите му \"Каймакъ-Чаланъ\" е нашата памет, която трябва да помним и пазим. Пред присъстващите в залата той разказа драматичните събития, случили се по време на боевете на върха. \"Гордея се, че съм  българин\", допълни Узунов. Той отговори на въпросите, зададени от присъстващите в залата за състава на българската армия, за мобилизираните в нея хора от региона, за пленените войници. \r\nВ края на срещата ген. Константин Попов връчи книги \"Каймакъ-Чаланъ\" на изявени жители на селото. Книги получиха кметът на Ветрен дол, председателят на читалище \"Просвета\", представители на Съюза на офицерите и сержантите от запаса и резерва, екземпляр беше оставен и за библиотеката в селото.\r\nВаня НИКОЛОВА", "date": "2018.03.29", "title": "Красимир Узунов: Книгата \"Каймакъ-Чаланъ\" е преклонение пред един подвиг и извинение пред паметта на загиналите на върха български войници и офицери"}
{"url": "http://www.focus-news.net/news/2018/03/29/2505728/nikoleta-tyancheva-istoricheski-muzey-asenovgrad-izlozhbata-ot-rakata-trevnenska-shte-gostuva-v-muzeya-po-povod-tri-vazhni-godishnini-ot-tsarkovnata-istoriya-na-grada.html", "text": "Историческият музей в Асеновград ще представи гостуващата изложба „От ръката тревненска“ по повод три важни годишнини от църковната история на града – преизграждане или изграждане на храмовете „Св. Богородица – Благовещение” през 1838 година, „Св. Георги” в кв. „Амбелино“ през 1848 година, и „Св. Троица” през 1863 година. Това каза за Радио „Фокус“ – Пловдив Николета Тянчева, информатор към културната институция. Тя обясни, че изложбата е на Специализиран музей за резбарско и зографско изкуство в град Трявна. „Тя представя пътя на иконата – от зографската копирка и тефтер, през подготвената за работа дъска в ателието, боите и инструментариума на тревненския зограф. Магията на дърворезбата е илюстрирана с резбарските изводи и готовата за работа дъска, през длетата и нужните инструменти, до изваяните резби. В изложбата са намерили място и занаятите дюлгерство, казаслък, куюмджийство, мутафчийство и други“, посочи Тянчева.\r\nИзложбата „От ръката тревненска“ ще се открие на 4 април от 17.30 часа в залите на Исторически музей – Асеновград. Тогава музейните специалисти от Трявна ще демонстрират и атрактивно рисуване върху бръшлянов лист. „Изложбата ще очаква своите посетители до края на месец юни тази година, като ще бъде и тук за Нощта на музеите в Асеновград през май. Очакваме засилен интерес от жители и гости на града“, каза още Тянчева.\r\nТони МИХАЙЛОВ", "date": "2018.03.29", "title": "Николета Тянчева, Исторически музей-Асеновград: Изложбата „От ръката тревненска“ ще гостува в музея по повод три важни годишнини от църковната история на града"}
{"url": "http://www.focus-news.net/news/2018/03/29/2505712/plovdiv-zapochna-proletnoto-zalesyavane-v-rayon-severen.html", "text": "Започна пролетното залесяване в район „Северен“ в Пловдив. Това каза за Радио „Фокус“ – Пловдив районният кмет инж. Ральо Ралев. По думите му 40 броя широколистна дървесна растителност от вида рустифина вече е засадена в средната ивица на ул. „Васил Левски” от служителите на ОП „Градини и паркове”.\r\n„Районната администрация предвижда да осъществи още множество залесителни акции на територията на район „Северен”. Благодаря на директора на ОП „Градини и паркове” Стоян Алексиев за съдействието при организирането и реализирането на залесяването”, коментира Ралев. Той призова гражданите, които имат идеи за залесяване на конкретни места в район „Северен“, да ги споделят в отдел „Екология“ на администрацията.\r\nТони МИХАЙЛОВ", "date": "2018.03.29", "title": "Пловдив: Започна пролетното залесяване в район „Северен“"}
{"url": "http://www.focus-news.net/news/2018/03/29/2505693/bsp-poiska-ostavkata-na-vatreshniya-ministar-valentin-radev-zaradi-neproverenite-patnitsi-na-letishte-sofiya-obzor.html", "text": "БСП поиска оставката на вътрешния министър Валентин Радев заради непроверените пътници на Летище „София“. Това обявиха от опозицията в декларация от името на Парламентарната им група. Декларацията изчете депутатът Иван Иванов. Според него след пропуснатия полет от „Гранична полиция“ оставката на вътрешния министър може да върне доверието в институциите. По думите му пропуснатият полет от „Гранична полиция“ щеше да е прецедент, ако не беше разкритата схема за трафик на мигранти. Според него МВР сътворява невероятен скандал, който поставя под въпрос не само сигурността на страната, но и на цяла Европа. След декларацията депутатите от ПГ на „БСП за България“ скандираха „Оствака“ от банките си. Това предизвика реакцията на председателя на ПГ на ГЕРБ Цветан Цветанов, който призова БСП да не тропат по банката, а да използват парламентарни и демократични способи. Цветанов обърна внимание, че на 26 март 2017 г. избирателите са гласували за сегашното управление. От своя страна министърът на вътрешните работи Валентин Радев заяви, че по инцидента на Летище „София“ е разпоредено дисциплинарно производство, което трябва да приключи до 16 април. Министърът посочи също, че това не е практика. „Много ми се иска това да не е нарочно направено, да е грешка или съвпадение при част от служителите. Разпоредил съм дисциплинарно производство, те са отстранени от длъжност“, коментира Радев. Темата коментира и министърът на отбраната Красимир Каракачанов, според когото няма основание за оставка на министър Валентин Радев.\r\nДеница КИТАНОВА", "date": "2018.03.29", "title": "БСП поиска оставката на вътрешния министър Валентин Радев заради непроверените пътници на Летище „София“ (ОБЗОР)"}
{"url": "http://www.focus-news.net/news/2018/03/29/2505729/aleksandar-vuchich-sarbiya-tryabva-da-ima-silna-i-efektivna-armiya.html", "text": "Като малка държава извън военни блокове, която иска да защити своята свобода и суверенитет, Сърбия трябва да има силна и ефективна армия. Това подчерта държавният глава на западната ни съседка Александър Вучич, предава сръбската държавна информационна агенция Tanjug.\r\nСлед като наблюдава военните учения в централната част на Сърбия, Вучич заяви, че очаква стандартът за живот на военнослужещите от Въоръжените сили на страната да се подобри още повече..Тереза Герова", "date": "2018.03.29", "title": "Александър Вучич: Сърбия трябва да има силна и ефективна армия"}
{"url": "http://www.focus-news.net/news/2018/03/29/2505733/ria-novosti-ruskiyat-televizionen-kanal-rt-e-izklyuchen-ot-televizionnata-mrezha-vav-vashington.html", "text": "Руският телевизионен канал RT е изключен от телевизионната мрежа във Вашингтон, предава РИА Новости.\r\n„Знаем, че това се е случило именно заради заклеймяването на RT като „чуждестранен  агент“ в САЩ“, подчерта един от главните редактори на телезивионния канал Маргарита Симонян.\r\nПо-късно бе уточнено, че последният ден на излъчване на RT  във Вашингтон ще бъде 31 март.Тереза Герова", "date": "2018.03.29", "title": "РИА Новости: Руският телевизионен канал RT е изключен от телевизионната мрежа във Вашингтон"}
{"url": "http://www.focus-news.net/news/2018/03/29/2505711/tass-rusiya-goni-60-amerikanski-diplomati-i-zakriva-konsulstvoto-na-sasht-v-sankt-peterburg.html", "text": "Русия гони 60 американски дипломати и закрива консулството на САЩ в Санкт Петербург. Това заяви в четвъртък руският министър на външните работи Сергей Лавров, цитиран от ТАСС.\r\n„В тези минути посланикът на САЩ в Русия Джон Хантсман е привикан в нашето министерство, където моят заместник Сергей Рябков му излага съдържанието на ответните мерки спрямо САЩ – заяви Лавров – Те включват изгонването на аналогичен брой дипломати и нашето решение да оттеглим съгласието си за функциониране на генералното консулство в Санкт Петербург“.\r\nПревод и редакция:", "date": "2018.03.29", "title": "ТАСС: Русия гони 60 американски дипломати и закрива консулството на САЩ в Санкт Петербург"}
{"url": "http://www.focus-news.net/news/2018/03/29/2505735/plyus-info-makedoniya-mazh-zagina-pri-eksploziya-na-bomba-v-chernogorskata-stolitsa.html", "text": "Мъж е загинал при експлозия, която разтърси автомобил в подземен гараж в черногорската столица Подгорица, предава скопската електронна медия „Плюс Инфо“.\r\nПо данни на средствата за масова информация в Черна гора взривното устройство е било заложено под автомобил и е активирано в момент, в който превозното средство се е движило. След една силна са чути и две по-слаби експлозии. \r\nСпоред черногорската полиция инцидентът е свързан с криминални банди.Тереза Герова", "date": "2018.03.29", "title": "„Плюс Инфо“ (Македония): Мъж загина при експлозия на бомба в черногорската столица"}
{"url": "http://www.focus-news.net/news/2018/03/29/2505730/sasht-nyama-opravdanie-za-reshenieto-na-moskva-da-ekspulsira-amerikanski-diplomati.html", "text": "Решението на Руската федерация да изгони от страната американски дипломати няма никакво оправдание. Това заяви говорителят на Държавния департамент Хедър Науърт в рамките на редовен брифинг за журналисти, предава AFP.\r\n„Бих искала да ви напомня, че няма никакво оправдание за ответните действия на Русия. Нашите действия бяха мотивирани от атаката във Великобритания, атаката срещу британски гражданин и неговата дъщеря“, подчерта Науърт. \r\nПо-рано в сряда Русия обяви за „персона нон грата“ 58 сътрудници на посолството на САЩ в Москва и двама работници в Генералното им консулство в Екатеринбург. Те трябва да напусната страната най-късно до 5 април. Тереза Герова", "date": "2018.03.29", "title": "САЩ: Няма оправдание за решението на Москва да експулсира американски дипломати"}
{"url": "http://www.focus-news.net/news/2018/03/29/2505704/reuters-srabskata-armiya-provede-voenni-manevri-nyakolko-dni-sled-intsidenta-v-kosovo.html", "text": "Сръбската армия показа мускули в четвъртък под зоркия поглед на президента Александър Вучич и чуждестранните дипломати, стреляйки истински бойни снаряди в учебна атака срещу бунтовнически позиции на военен полигон, източно от Белград, предава Reuters, чийто материал е представен без редакторска намеса.\r\nВоенното учение, под названието „Синергия 2018“, се проведе три дни, след като косовската полиция използва сила, за да разпръсне сръбски протестиращи в град Косовска Митровица в неспокойната северна част на Косово и задържа за кратко официално лице от сръбското правителство.\r\nИнцидентът влоши и без това напрегнатите отношения между Сърбия и Косово, нейната бивша южна провинция, която провъзгласи независимост през 2008-а година след кървава война 10 години по-рано.\r\nКомандирът на армията генерал Любиша Дикович заяви, че учението, в което участваха повече от 900 военнослужещи, е било част от планираните маневри за 2018-а година.\r\n„Винаги сме имали добри войници и искаме да имаме още повече... искаме те да са все по-добре тренирани“, заяви Вучич пред репортерите.\r\nВоенният бюджет на Сърбия през 2018-а година възлиза на 70,5 милиарда динара (595 милиона евро), с 23,6% повече от миналогодишния.\r\nАрмията й използва най-вече съветска военна техника от 80-те и Белград иска да я модернизира. Някои от оръжията, използвани по време на маневрите, бяха остарели, но все още функциониращи.\r\n„Извадихме ги от складовете, излъскахме ги... и както можете да видите, те работят добре“, заяви Вучич.\r\nСърбия е кандидат за влизане в Европейския съюз, но и една от малкото Балкански страни, която не е част от 29-членния съюз на НАТО, който е много непопулярен сред сърбите заради бомбардировките през 1999 година, в хода на кампанията за изтласкване на сръбските сили от Косово. Миротворци от Алианса продължават да са разположени там.\r\nПрез 2006-а година Сърбия, която възприе политика на военен неутралитет, се присъедини към програмата „Партньорство за мир“ на НАТО, а през 2015 година подписа и „Индивидуален план за партньорство с НАТО“ – най-високото ниво на сътрудничество между Алианса и страна, която не кандидатства за членство.\r\nСърбия развива и връзките си с Русия, нейния традиционен православен и славянски съюзник.\r\nПревод и редакция:", "date": "2018.03.29", "title": "Reuters: Сръбската армия проведе военни маневри няколко дни след инцидента в Косово"}
{"url": "http://www.focus-news.net/news/2018/03/29/2505731/bbc-yuliya-skripal-e-v-saznanie-i-veche-mozhe-da-govori.html", "text": "Юлия Скрипал, 33-годишната дъщеря на бившия офицер от руското Главно разузнавателно управление (ГРУ) Сергей Скрипал, която бе отровена с „Новичок“ в британския град Солзбъри в началото на месеца, вече не се намира в критично състояния и според източници на BBC тя не само е в съзнание, но и може да говори. \r\nСлед близо четири седмици в болница 66-годишния Сергей Скрипал остава в критично, но стабилно състояние, уточниха от болницата, в която той и дъщеря му са настанени за лечение.\r\nЛекарите заявиха, че Юлия „реагира добре на лечението, но продължава да получава експертни клинични грижи 24 часа в денонощието\".\r\nВсе още обаче лекарите не коментират какви биха могли да бъдат дългосрочните щети от отравянето на двамата.Тереза Герова", "date": "2018.03.29", "title": "BBC: Юлия Скрипал е в съзнание и вече може да говори"}
{"url": "http://www.focus-news.net/news/2018/03/29/2505734/washington-examiner-reshenieto-za-izgonvane-na-amerikanski-diplomati-ot-rusiya-govori-edinstveno-za-strahovete-na-vladimir-putin.html", "text": "Решението на Руската федерация да експулсира 60 американски дипломати и да затвори консулството на САЩ в Санкт Петербург не бива да предизвиква притеснения, тъй като говори единствено за страховете на лидера на Кремъл Владимир Путин, коментират в редакцията на американското издание Washington Examiner.\r\nМакар министърът на външните работи на Русия Сергей Лавров да твърди, че експулсирането е отговор на „абсолютно неприемливите действия\" на САЩ и Великобритания в организирането на изгонването на руски дипломати в редица държави, истината е, че руснаците са нервни. А причината за тази изнервеност – според изданието, е, че в Москва не очакваха да получат подобен международен натиск в отговор на отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. \r\nВ края на краищата Русия се готви за домакинството на Мондиал 2018, а Владимир Путин иска да покаже страната като място за посещение и инвестиране. Вместо това обаче вниманието към Москва бе приковано към решението на Путин да разпространи изключително токсично съединение в един малък британски град.\r\nНо начинанието му завърши с пълен неуспех. В разузнавателните кръгове така се нарича операция, която е причинила много повече вреди на тези, които я извършват, отколкото на онези, към които е била предназначена. \r\nКакво обаче ще последва? Или Путин ще отиде по-далеч, като се опита да убие друг човек, или пък ще засили тормоза над американците в Русия. Алтернативен вариант е той да се оттегли и да се надява Световното първенство по футбол да приключи без допълнителни проблеми.\r\nЕдно е ясно – при развитие на ситуацията, в която условията ще бъдат диктувани от силата, най-сигурният начин да се говори с Путин е на езика, който той разбира, за да може бившият полковник от КГБ да се върне в кутията си, уверени са в редакцията.Тереза Герова", "date": "2018.03.29", "title": "Washington Examiner: Решението за изгонване на американски дипломати от Русия говори единствено за страховете на Владимир Путин"}
{"url": "http://www.focus-news.net/news/2018/03/29/2505697/b-92-sarbiya-aleksandar-vuchich-dade-senzatsionno-intervyu-vav-vrazka-s-intsidenta-s-marko-dzhurich-v-kosovo-pognusen-e-ot-dvulichieto-na-zapada.html", "text": "Президентът на Сърбия Александър Вучич заяви в четвъртък, че прищинското ръководство е дало заповедта „да се пребие (директорът на канцеларията за Косово и Метохия към сръбския парламент Марко) Джурич“ в понеделник, предава белградското радио „Б – 92“, което предлага пространно интервю на сръбския президент във връзка с инцидента.\r\nВучич присъства на маневри на сръбската армия на военен полигон край Белград, където даде интервю пред медиите. Той заяви, че „не знае кога и как ще преговаря с прищинските власти, за които знае, че са дали заповедта за арест“ на Джурич. „Не мога да ви кажа дали ще продължим дискусиите с Прищина, защото аз самия незнам как (ще продължат те)“, заяви сръбският президент, като добави, че диалога ще продължи и че е казал на международните представители „да оставят да мине малко време и после ще се види“.\r\nВучич заяви също, че „всички трябва да са наясно, че Прищина не решава сама за себе си, а вместо нея, това се прави от спонсорите на нейната независимост“.\r\nПопитан от репортерите какво си е говори с руския президент Владимир Путин, сръбският държавен глава отговори, че е раздразнен от това, че някои медии са го критикували за проведения разговор. „Говорих с всички и говоря с всички. Всички в Европа говорят с Путин. Днес ще говоря с Ердоган, през този ден говорих също Федерика Могерини“, посочи той.\r\n„Вече нищо не разбирам“, продължи Вучич. „Работата ми е да говоря с всички и да информирам всички за ситуацията в Косово и Метохия, както и да търся отговори“.\r\nТой добави, че „е трудно да се говори с един от спонсорите на косовската независимост и това е САЩ“.\r\n„Те не го крият, те дори се гордеят с това, както и някои (други) Западни страни. Когато говориш с тях, разбираш, че на албанците им е позволено да правят всичко“,  подчерта Вучич и добави:\r\n„Да не дава Господ да пребием някой албанец, никой в света не може да ни спаси. Това ще бъде топ новина, ние ще бъдем осъдени, заклеймени... А в този случай, те се опитаха да си затворят очите“.\r\n„Намирам двуличието им за отвращаващо. Тъй като нямат смелост да кажат какво решение взеха през 2008-а, те винят и двете страни“, подчерта сръбският президент.\r\n„Аз имам смелостта да кажа това в лицето на всеки. Работата ми е да защитавам Сърбия“, добави той.\r\nСпоред  Вучич, „Западните лидери се раздразват много, когато им се покажат документи – с изключение на Могерини, която имаше смелостта да дойде веднага в Белград“.\r\n„Когато видят документите, имам предвид изпратените документи, изпратени три пъти, те виждат, че няма отговор, те не знаят какво да ви кажат – а после заявяват ‚е, трябва да забравим за това‘“, заяви президентът, визирайки кореспонденцията между Белград и Прищина, предшестваща пътуването на Джурич в Косово и претенцията на Прищина, че той е бил арестуван, защото е влязъл на територията на косово „без позволение“.\r\nВучич заяви също, че Сърбия „иска да съблюдава мира – и това е нашата най-важна цел“, но добави, че „всеки иска от нас да поемем вината за нещо, в което не сме участвали“.\r\n„Ние ли влачихме човек като куче и ние ли бяхме тези, които го направиха като престъпници? Не. Но ние сме виновни, че сме живи, виновни сме, че сме сърби и аз не виждам да имаме друга вина“, заключи той.\r\nСръбският президент направи тези коментари по време на военните маневри на 4-а армейска бригада, Специалната бригада и Въздушнодесантната бригада на сръбските Въоръжени сили, проведени на полигона Пасулянски ливади.\r\nПо време на ученията беше отработен сценарий, в който „група бунтовници се опитват да отцепят част от държавната територия“.\r\nПревод и редакция:", "date": "2018.03.29", "title": "„Б – 92“ (Сърбия): Александър Вучич даде сензационно интервю във връзка с инцидента с Марко Джурич в Косово, погнусен е от двуличието на Запада"}
{"url": "http://www.focus-news.net/news/2018/03/29/2505732/afp-darzhavniyat-departament-na-sasht-ne-izklyuchi-predpriemaneto-na-dopalnitelni-merki-v-otgovor-na-izgonvaneto-na-amerikanski-diplomati-ot-rusiya.html", "text": "САЩ може да предприемат допълнителни мерки, за да отговорят на „неоправданото\" експулсиране на 60 американски дипломати от Руската федерация, заяви говорителят на Държавния департамент Хедър Науърт, предава AFP.\r\n„Ние си запазваме правото да отговорим. Русия реши да се изолира. Разглеждаме опциите\", подчерта Науърт. \r\nГоворителят на Държавния департамент на САЩ бе категорична, че решението на Руската федерация да изгони от страната американски дипломати няма никакво оправдание. \r\n„Бих искала да ви напомня, че няма никакво оправдание за ответните действия на Русия. Нашите действия бяха мотивирани от атаката във Великобритания, атаката срещу британски гражданин и неговата дъщеря“, подчерта Науърт. \r\nРусия обяви за „персона нон грата“ 58 сътрудници на посолството на САЩ в Москва и двама работници в Генералното им консулство в Екатеринбург. Те трябва да напусната страната най-късно до 5 април. \r\nВ понеделник, 26 март, президентът на САЩ Доналд Тръмп даде разрешение за експулсирането на 60 предполагаеми руски „шпиони“ от страната в отговор на нападението с невропаралитичен газ срещу бившия служител на руското Главно разузнавателно управление Сергей Скрипал и неговата дъщеря в британския град Солзбъри. Тереза Герова", "date": "2018.03.29", "title": "AFP: Държавният департамент на САЩ не изключи предприемането на допълнителни мерки в отговор на изгонването на американски дипломати от Русия"}
