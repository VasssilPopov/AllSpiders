{"url": "http://www.focus-news.net/news/2018/10/25/2582675/seksualnata-eksploatatsiya-e-nay-chesto-sreshtanata-forma-na-trafik-na-hora-obzor.html", "text": "В световния доклад на ООН се казва, че сексуалната експлоатация е най-често идентифицираната форма на трафик на хора – 79%, следвана от принудителен труд - 18%. Това обяви председателят на Сдружение „Граждани за европейско развитие на България“ и кмет на София  Йорданка Фандъкова  по време на конференцията „Трафик на хора и кибер престъпления: връзки, противодействие и превенция“. Тя посочи, че заедно с Националната комисия за борба с трафик на хора в началото на 2019 г. ще отворят кризисен център за деца, работещ на принципа на жилища от защитен тип. В него ще могат да получат закрила деца жертви на трафик, като капацитетът му ще е 10 места. Проектът ще бъде изпълнен с държавно финансиране в сграда, предоставена от Министерството на обраната, а Столична община ще администрира услугата. \r\nФандъкова отбеляза, че през 2017 г. на територията на София са били отворени Кризисен център за деца и приют за хора, жертва на трафик. За тази година подкрепа са получили 17 души, от които 7 деца. Столична община разполага и с кризисен център за деца, пострадали от насилие, като неговият капацитет е 22 места. \r\nПредседателят на ПГ на ГЕРБ и председател на Комисията по вътрешна сигурност и обществен ред  Цветан Цветанов  заяви, че все още страната ни влиза в статистиката за източник на трафик на хора. Според него е важно идентифицирането на жертвите в борбата с трафика на хората, като основна роля за това има МВР в лицето на ГДБОП. Според него, за да не се позволи тази престъпна мрежа да се разшири, е необходимо освен активно сътрудничество между институциите, имащи отношение към този проблем, и завишаване на наказанията. Той обърна внимание на това, че средствата, генерирани от осъществяването на тази престъпна дейност, се увеличават всяка година и никой не е застрахован от това да попадне в капана на трафика на хора.  \r\nМинистърът на вътрешните работи  Младен Маринов  посочи, че МВР има значителни успехи в противодействието на този тип престъпност. За 2018 г. до септември месец се е работило по 8 съвместни разследвания между България и други държави членки на ЕС, от които 5 са свързани с трафика на хора. Той уточни, че една от основните му задачи е както да осигури ресурс от обучени служители, така и да създаде условия за координация между МВР, чуждестранните партньори, прокуратурата и следствените органи. По думите му високите технологии и възможността за бърз обмен на данни, които интернет предоставя, успешно благоприятства и за развитието на трафика на хора, и на организирана престъпност, свързана с киберпрестъпления. Вътрешният министър припомни, че програмата на правителството извежда борбата с трафика на хора и киберпрестъпления като свой специфичен приоритет, който следва да бъде изпълняван в сътрудничество с европейски партньори и агенции, прилагане на ефективни механизми за ранно идентифициране на жертви на този вид престъпна дейност и ангажираност на институциите на всички нива. По думите му тези престъпления имат транснационален характер, което предполага много добро взаимодействие и доверие между служителите на всички държави членки на ЕС. Той отбеляза, че е много важно между тях да има непрекъснат обмен на данни.  \r\nМладен Маринов изрази и надежда, че сътрудничеството в рамките на ЕС, както и с Великобритания, ще продължи на същото ниво и ще бъде надграждано. Той подчерта и усилията на българската държава по време на европредседателството, където бе изведена темата за сътрудничеството за противодействие на престъпността и темата за Западните Балкани.  \r\nЕврокомисарят  Мария Габриел  заяви, че е важно да не губим от поглед факта, че интернет влияе върху всички фази на трафика на хора – от набирането онлайн, през транспортирането и експлоатирането до подкрепата за жертвите. По думите ѝ технологиите позволяват на трафикантите да имат достъп до широк кръг от потенциални жертви и да извършват престъпни деяния в по-кратък период от време и в по-голям мащаб. „Но интернет и технологиите са силно оръжие и в ръцете на всички нас, което можем да обърнем срещу трафикантите. Информационните кампании онлайн за повишаване на осведомеността по проблема и за превенция са важен инструмент в борбата със съвременното робство“, обясни Габриел. Тя отправи апел и за единни и координирани действия за подкрепа на жертвите на трафик, като им се гарантира по-добър достъп до защита на техните права и им се дадат възможности да изградят наново живота си. Мария Габриел информира, че скоро Европейската комисия ще публикува доклад за напредъка в борбата с трафика на хора, който ще може да послужи на ангажираните с проблема за следващи решителни стъпки.  \r\nПосланикът на Великобритания в България  н. нр. Ема Хопкинс  посочи, че борбата с трафика на хора постоянно се развива. По думите ѝ възходът на интернет и дигиталните технологии създават огромни възможност за света, но наличието на тези инструменти може да бъде използвано от трафикантите. „Противозаконно е в нашата страна да склоняваш към проституция, но всъщност в скорошен доклад пред парламента беше посочено, че постоянно се появяват краткосрочни незаконни бордеи, които се рекламират онлайн и това е много широко разпространено. По-голяма част от рекламите се пускат легално онлайн, маскирани зад уебсайтове за придружителки за легални услуги. Трафикантите пускат реклами и за момичетата, които незаконно са вкарани във Великобритания“, коментира Хопкинс. Тя уточни, че във Великобритания използват нов софтуер за извличане на данни от сайтове, с който се следят профили и телефонни номера. Тя допълни, че според закона срещу модерното робство от 2015 г. съдия може да издаде заповед срещу съответния обвиняем като ограничи неговия достъп до интернет, правата му за пътуване, ако съмненията срещу него са, че е участвал в трафик на хора. Хопкинс дабави, че във Великобритания всяка компания с оборот над 36 млн., трябва да публикува на сайта си декларация, в която посочва, че във веригата на доставки, която използва не са използвани съвременни роби. В София се проведе конференцията „Трафик на хора и кибер престъпления: връзки, противодействие и превенция“. Форумът е по повод Европейския ден за борба с трафика на хора. Организатори на събитието са Сдружение „Граждани за европейско развитие на България“ и Фондация „Ханс Зайдел“. \r\nЛюба АЛЕКСИЕВА", "date": "2018.10.25", "title": "Сексуалната експлоатация е най-често срещаната форма на трафик на хора (ОБЗОР)"}
{"url": "http://www.focus-news.net/news/2018/10/25/2582680/kanal-5-makedoniya-v-evroparlamenta-smyatat-che-kosovo-otgovarya-na-usloviyata-za-vizova-liberalizatsiya.html", "text": "В Европарламента  смятат, че Косово отговаря на условията за визова либерализация, съобщава македонският телевизионен  “Канал 5“ . \r\nПредседателят на комисията по външни работи и докладчик на Европейския парламент за Косово Дейвид Макалистър смята, че изискванията за либерализиране на визовия режим са изпълнени. \r\nМакалистър заяви в изявление, че очаква страните от Европейския съюз да дадат зелена светлина за свободното движение на гражданите на Косово в цяла Европа.  \r\n„Процесът на интеграция на страните от Югоизточна Европа е предизвикателство, което тези страни трябва да преодолеят с помощта на ЕС“, заяви Макалистър. \r\nМинистърът на европейската интеграция на Косово, Дурата Ходжа, очаква решението за либерализиране на визовия режим да бъде взето по време на австрийското председателство на ЕС, тъй като всички условия са изпълнени.  Юлиян Марков", "date": "2018.10.25", "title": "„Канал 5“ (Македония): В Европарламента  смятат, че Косово отговаря на условията за визова либерализация"}
{"url": "http://www.focus-news.net/news/2018/10/25/2582704/the-japan-times-yaponskiyat-premier-pristigna-na-ofitsialno-poseshtenie-v-kitay.html", "text": "Премиерът Шиндзо Абе пристигна в Пекин в четвъртък на първото официално посещение в Китай на японския лидер след почти седем години, с надеждата да придвижи често напрегнатите двустранни отношения към \"нова фаза\", пише японското англоезично издание  The Japan Times . \r\n\"Япония и Китай споделят голяма отговорност за регионалния и световния просперитет. Въз основа на това признание бих искал да проведа искрени преговори с президента Си Дзинпин и премиера Ли Къцян по редица глобални въпроси \", каза Абе в Токио, преди да започне тридневното посещение до събота. \r\nАбе също заяви пред репортери, че ще обмени мнения относно двустранните усилия за насърчаване на свободна и справедлива търговска система и превръщане на Източнокитайско море в \"море на мир, сътрудничество и приятелство\".  Юлиян Марков", "date": "2018.10.25", "title": "The Japan Times: Японският премиер пристигна на официално посещение в Китай"}
{"url": "http://www.focus-news.net/news/2018/10/25/2582681/plovdiv-taksimetrovite-shofyori-v-grada-iskat-patentniyat-danak-da-stane-400-leva.html", "text": "Таксиметровите шофьори в Пловдив искат патентният данък да стане 400 лева. Това коментира пред  Радио „Фокус“-Пловдив  председателят на Асоциацията на таксиметровите шофьори Георги Ряпов, след като Общинският съвет-Пловдив гласува патентният данък да остане 750 лева. „Предложихме 45% намаление на патентния данък, вместо 750 лв. да стане 400 лв.. Общинският съветник Константин Гаров предложи данъкът да стане 500 лева, но и двете предложения бяха отхвърлени“, каза още Ряпов. Той припомни, че патентният данък е въведен през 2016 година и още първата година, когато се е разглеждал през 2017 година, общинските съветници не са направили финансов разчет. Тогава данъкът бил 350 лева, след което в последния момент е решено той да бъде 750 лева с мотива, че на останалите занаятчийски професии данъкът е по-голям.  \r\n„Оттам започна войната между нас. 2017 година  платихме на експерт счетоводител, който направи изчисления на база горива, разходи и т.н. и се оказа, че тарифата от 0,65 лв., която се определят от Общинския съвет, макар че сме в пазарна икономика, е дъмпингова цена, защото тя е под себестойността си. Себестойността на нашите превози тогава при онези цени на данъците и горивата беше от порядъка на 1,20 лева. С много минимална печалба за нас. Себестойността на превоза беше 1,09 лева. Представихме разчета, но общинските съветници не се съобразиха, въпреки че имаше повишение на цената на горивата, данъци, на минималната работна заплата през 2016, а от 1 януари 2019 тя става 560 лева, но на нас никой не ни я дава и никой не ни я гарантира. Ще се увеличават и осигуровките. Данъците за старите автомобили също ще се увеличат с 30%. Нашите коли са почти всички на метан. В този случай няма никакво замърсяване от наша страна. То е по-малко от замърсяването от дизеловите и бензиновите автомобили. Оттам нататък се вдига отделно и здравната осигуровка с 10%. Целият живот поскъпва с над 50%. Точно на базата на тези увеличения искаме да бъде намален данъкът. Ние сме подвластни на тези цени“, каза още Ряпов.  \r\nПо думите му над 200 таксиметров шофьори са се отказали от професията според статистиката на Община Пловдив от миналата година, като хората продължават да се отказват. „Продължават да влизат в „сивата“ икономика и което е още по-страшното- младите момчета, които работят в този бранш, ако успеят да платят данъка и наема на колата, то не успяват да платят осигуровките. Много от тях нямат и здравна осигуровка. Или ако плащат здравна, не плащат пенсионната осигуровка“, отбеляза Ряпов. По думите му таксиметровите шофьори не искат да се вдигат цените. „Не искаме да вдигаме цените, защото хората са наши клиенти. Ако вдигнем цената така, че да бъде съобразена със себестойността, тя ще стане 1,50 лева и повече. Затова искаме цената да стане 1 лев на км, за да може горе-долу да задържим цените, но едновременно с това искаме да се намали и данъкът“, добави още председателят. По думите му тарифата на по-голямата част от фирмите е 0,75 лв. ,но има и 0,80 лв. Една от фирмите вече е повишила тарифата на 0.89 лв. Предстои предложение от страна на таксиметровите шофьори за повишение цените на тарифите. „По закон два пъти в годината трябва да се променя тарифата“, каза още Ряпов. \r\nМария РУСЕВА", "date": "2018.10.25", "title": "Пловдив: Таксиметровите шофьори в града искат патентният данък да стане 400 лева"}
{"url": "http://www.focus-news.net/news/2018/10/25/2582677/futbol-zapochna-vtoroto-poluvreme-na-macha-aek-larnaka-ludogorets.html", "text": "Лудогорец  и АЕК Ларнака започнаха второто полувреме при равенство 1:1. В кипърската столица Лудогорец откри резултата в 7-ата минута с гол на Джоди Лукоки, Хорхе Ларена изравни от дузпа в 25-ата. \r\nДвата отбора записаха загуби в първите два мача и трета поредна в тази среща означава почти сигурно изпадане от турнира през пролетта. \r\nВ другия мач от групата Цюрих води с 1:0 срещу Байер Леверкузен. \r\nРезултати от други двубои: \r\nМилан – Бетис 0:1 \r\nАндерлехт – Фенербахче 1:0 \r\nЛайпциг – Селтик 2:0 \r\nЗенит – Бордо 1:1 \r\nСпартак Търнава – Динамо Загреб 1:0 \r\nСпортинг – Арсенал 0:0", "date": "2018.10.25", "title": "Футбол: Започна второто полувреме на мача АЕК Ларнака - Лудогорец"}
{"url": "http://www.focus-news.net/news/2018/10/25/2582676/haskovo-obshtinata-organizira-tarzhestven-ritual-po-povod-denya-na-narodnite-buditeli.html", "text": "По повод Деня на народните будители, Община Хасково организира тържествен ритуал по полагане на цветя и венци пред паметника на Народните будители на 1 ноември 2018 г. (четвъртък), от 11.30 часа. Това съобщиха от пресцентъра на  Общината . В празничната програма участие ще вземе Духовият оркестър при Община Хасково. Рецитал ще изнесе актьорът Стефан Цирков. \r\nОт 18.30 часа в Театър \"Иван Димов\" студенти от НАТФИЗ и департамент \"Театър\" на Нов български университет ще представят музикално-поетичния театрален спектакъл \"Памет\". Режисьор е Владимир Мастиков. Спектакълът е по текстове на Христо Ботев, Иван Вазов, Пейо Яворов и др. \"Памет\" е съчетание на театрално поставена поезия, придружена от акапелни изпълнения на български народни песни - \"Зайди, зайди\", \"Женала е дюлбер Яна\", \"Даваш ли, даваш Балканджи Йово\" и др.", "date": "2018.10.25", "title": "Хасково: Общината организира тържествен ритуал по повод Деня на народните будители"}
{"url": "http://www.focus-news.net/news/2018/10/25/2582679/afp-uchenicheski-avtobus-beshe-otnesen-ot-pridoshlite-vodi-v-yordaniya.html", "text": "Ученически автобус беше отнесен от придошлите води в Йордания в близост до Мъртво море, предава  AFP \r\nСъобщава се за най-малко 17 загинали, предимно ученици. Автобусът е бил отнесен от кални води по стръмните склонове на Мъртво море, Децата са били на екскурзия и са станали жертва на придошлите води. В района често се случват такива кални свлачища при силни дъждове. \r\nСпасителната операция все още продължава, като към спасителите са се присъединили и израелски военни с хеликоптери и специализирани спасителни екипи.  Юлиян Марков", "date": "2018.10.25", "title": "AFP: Ученически автобус беше отнесен от придошлите води в Йордания"}
{"url": "http://www.focus-news.net/news/2018/10/25/2582678/sofiyska-voda-ad-predstavi-softuerna-platforma-za-efektivno-obsluzhvane-na-svoite-klienti-obzor.html", "text": "„Софийска вода“ АД представи новоизградена платформа за ефективно обслужване на своите клиенти. По време на технологична демонстрация, директорът „Проекти“ към дружеството  Теодора Тодорова  обясни, че платформата ПЕГАС обработва  сигналите свързани с водоснабдяването и канализацията, постъпващи към „Софийска вода“. Софтуерът позволява управление в реално време на целия процес на работа – от приемането на сигнала до решаването на конкретния казус, като на всеки етап има проследимост на изпълнението, статус на изпълнение и отговорно лице. След като граждани подадат сигнал в контролния център, диспечерите веднага възлагат задачите на специалистите на терен, които от своя страна моментално получават информацията на таблетите си. В реално време те могат да правят проверки и да започнат изпълнението на конкретната работа. Така стартирането на работата след получаването на сигнала става за 2-3 минути, докато преди са били необходими 3-5, а понякога дори и 8 часа, за да може да се разпределят задачите и служителите на терен да получат заявките си на хартиен носител. \r\nПо думите на Теодора Тодорова благодарение на ПЕГАС, бързината на обработката и предаване на техническата информация до служителите на терен, се е повишила многократно за последните 3 години, а с това и ефективността и ползите за потребителите. \r\n„Въвеждането на системата ПЕГАС драстично промени не само времето за реакция на подадените сигнали, но и качеството на работа. Ние сме в епохата на високоскоростните технологични решения и в контролният център се стремим да правим за нашите клиенти най-доброто и за най-краткото време“, коментира  Красимир Кръстев , старши мениджър „Контролен център“.Всеки месец през системата се обработват между 1900 и 3400 сигнала, като се спестяват минимум 100 листа хартия на ден, което в рамките на година надхвърля 40 000 броя. Системата е създадена специално за нуждите на „Софийска вода“ от екип български специалисти, като тя покрива изцяло експлоатационната част от дейността на компанията, и непрекъснато се увеличават функционалностите й. \r\nДаяна ДЮЛГЕРОВА", "date": "2018.10.25", "title": "„Софийска вода“ АД представи софтуерна платформа за ефективно обслужване на своите клиенти (ОБЗОР)"}
{"url": "http://www.focus-news.net/news/2018/10/25/2582688/plovdiv-detsa-ot-razlichni-etnosi-shte-iznesat-bezplaten-obrazovatelen-kontsert-v-grada.html", "text": "Деца от различни етноси ще изнесат безплатен образователен концерт „Що е то Античен театър – въпроси и отговори за деца“ на 28 октомври като част от програмата на Пловдив – Европейска столица на културата 2019. Това съобщиха за  Радио „Фокус“ – Пловдив  от Фондация „Пловдив 2019“. Събитието ще започне в 12.00 часа в голямата зала на организацията на евреите „Шалом“ в града. Концертът ще представи игра на въпроси и отговори, пляскане, тактуване и танци в атмосферата на древна Елада. Той се реализира в рамките на образователната програма на проект „Медея“ на Сдружение „Легал арт център“ и е резултат от втората фаза на обученията на деца от ромските, турските, арменските и еврейските общности на Пловдив.  Водещ на концерта ще бъде актрисата Снежина Петрова, която е и част от обучаващия екип. „Проектът събира 75 деца между 6 и 17 годишна възраст, които чрез театъра споделят и намират решения на въпроси от ежедневието си. „Медея“ има за цел чрез похватите на театъра да ги научи как да разрешават конфликти на базата на архетипни и устойчиви психологически модели на поведение. През 2018 година проектът се развива като обучителен и насочен към децата. В края на юни изложба “Децата на Медея – Деус екс махина или Що е то Античен театър“ събра всички групи заедно и представи 82 рисунки на площад „Централен“. Предстои през лятото на 2019-та на Античен театър в Пловдив да се играе и театралната постановка „Медея“ на Десислава Шпатова с актьорското включване на Снежина Петрова, Владимир Пенев, Валентин Ганев, Станка Калчева и още познати лица от театралната сцена.", "date": "2018.10.25", "title": "Пловдив: Деца от различни етноси ще изнесат безплатен образователен концерт в града"}
{"url": "http://www.focus-news.net/news/2018/10/25/2582687/pazardzhik-sastoya-se-vtora-partnyorska-sreshta-po-proekt-defend-za-softuerna-platforma-v-obshtina-peshtera.html", "text": "В Рим се състоя втората партньорска среща по проект „DEFEND“ на община Пещера за управление на данни за изпълнение на Общ Регламент за Защита на Данните, съобщиха за  Радио „Фокус“ – Пазарджик  от Общината. Община Пещера беше представена от Цветан Христов – директор на Дирекция „Административно-правно и информационно обслужване“ и Георги Симеонов – ръководител на екипа за изпълнение на проекта от Община Пещера. Домакин на срещата беше научен център AbiLab, който е част от италианското сдружение на банките ABI (“ABI” – Associazione Bancaria Italiana). На срещата присъстваха всичките десет партньора от консорциума. \r\nОсновната тема по време на първия ден беше свързана със задачата за идентифициране на нуждите на потребителите на софтуерната платформа, която ще бъде разработена в рамките на проект DEFEND. Бяха направени и обсъдени някои коментари по въпросника за събиране на данни, който е разработен от гръцкия партньор „Йонийски Университет“. Домакините направиха интернет конференция с представители на банковия сектор, които дадоха коментари по темата: какво трябва да съдържа една софтуерна платформа, която да подпомага институциите при хармонизирането на правилата си с изискванията на Общия регламент за защита на данни и как трябва да изглежда интерфейса на един такъв продукт.  Община Пещера също ще представи своите изисквания към софтуерната платформа, преди тя да бъде изградена, а след това ще извърши тестове на софтуера и ще даде съвети за неговото подобряване.  \r\nВторият ден беше посветен на рекламно-информационната кампания, която партньорите в проекта трябва да изпълнят. Двамата представители на Община Пещера докладваха за някои дейности, които вече са извършени от Общината, както и за бъдещите дейности в информационно комуникационната кампания, която ще бъде извършена по време на проекта. Водещият партньор от Испания, научно изследователски център АТОС, съвместно с всички партньори от консорциума състави план на предстоящите дейности за следващите 6 месеца.", "date": "2018.10.25", "title": "Пазарджик: Състоя се втора партньорска среща по проект „DEFEND“ за софтуерна платформа в община Пещера"}
{"url": "http://www.focus-news.net/news/2018/10/25/2582683/pazardzhik-ogromno-tumorno-obrazovanie-e-otstraneno-ot-tyaloto-na-63-godishna-zhena-v-edna-ot-bolnitsite-v-grada.html", "text": "Огромно туморно образование е отстранено от тялото на 63-годишна жена от екип специалисти в една от болниците в Пазарджик, съобщи за  Радио „Фокус“ – Пазарджик  д-р Димитър Кочев, ортопед, извършил интервенцията. Туморът е с размери 15 на 10 см и тежи килограм и половина. Образованието се е намирало в задната част на малкия част, към него прикрепен седалищния нерв, като основната му част е под седалищните мускули. Извадено е с цялата му съдова мрежа, отпрепариран е нерва и е запазена капсулата. Според лекаря, това е изключително рядък случай туморно образувание да се намира там и да нараства до такива размери.  Туморът ще бъде изпратен за хистологичен анализ, за да се разбере доброкачествени или злокачествен ли е.  63-годишната пациентка  Радка Нинкова от град Калофер живее с тумора повече от 4 години, докато не започват болките и дискомфорта.  Жената ще бъде на крака съвсем скоро и може да се върне към обичайното си ежедневие. \r\nАлбена ЖИЛЕКОВА", "date": "2018.10.25", "title": "Пазарджик: Огромно туморно образование е отстранено от тялото на 63-годишна жена в една от болниците в града"}
{"url": "http://www.focus-news.net/news/2018/10/25/2582685/varna-v-grada-be-otkrita-parvata-detska-ploshtadka-za-detsa-s-narusheno-zrenie.html", "text": "Във Варна бе открита първата детска площадка за деца с нарушено зрение. Тя е позиционирана в двора на Специалното училище за деца с нарушено зрение „Проф. д-р Иван Шишманов“ в кв. „Аспарухово“. Пред  Радио „Фокус“ – Варна  директорът на училището Жулиета Петкова каза, че участниците към фондация „Децата на България“ са реализирали със събрани средства детската площадка, предназначена специално за училището. Съоръженията на площадката са съобразени с възрастта, уврежданията и двигателните умения на учениците, което позволява максимален брой деца да изпитат удоволствие от играта на открито. Уредите дават нови възможности за моторното развитие на децата, тренирайки баланс, равновесие и координация. Обогатява се и сензорния им опит – децата могат да обследват и развиват познавателните си умения. Досега фондацията „Децата на България“ е събрала към 130 000 лева и е направила дарения на три институции в България. „Радвам се, че съществуват такива млади хора, които рискуват и дават всичко от себе си. Мисията им е да помогнат на здравни, образователни и други институции за създаване на един по-добър свят за децата в България“, коментира Жулиета Петкова. 148 деца и младежи се обучават в Специалното училище с нарушено зрение „Проф. д-р Иван Шишманов“ във Варна.  Те са разпределени в две категории – едните са с нарушено зрение с интелект в норма,а другите са с множество увреждания, които освен зрително имат и допълнително такова – аутизъм, детска церебрална парализа, интелектуален дефицит. „Площадката, която открихме, е изградена специално за такива деца, тъй като те имат нужда от допълнително внимание и специална любов“, каза още директорът на учебното заведение.", "date": "2018.10.25", "title": "Варна: В града бе открита първата детска площадка за деца с нарушено зрение"}
{"url": "http://www.focus-news.net/news/2018/10/25/2582682/balgarskiyat-cherven-krast-navarshi-140-godini-obzor.html", "text": "Българският червен кръст навърши 140 години. Юбилеят беше отбелязан с редица празнични прояви под почетния патронаж на президента на Република България Румен Радев. „140 години армия на доброто, чиято сила е единството“, така  председателя на БЧК Христо Григоров  обобщи дейността на организацията. Той заяви, че Българският червен кръст стои с високо вдигната глава от извървения през тези 140 години път. „Хиляди българи са градили авторитета на нашата организация със своя труд и със своята всеотдайност, за да може сега да кажем, че Червеният кръст е българският народ. През 1878 г. тази организация, по подобие на Руския червен кръст, беше изграден от българския народ, за да може да служи на този народ. Мога да кажа, че през всички тези години изпълнявахме тази мисия“,  коментира Григоров. Председателят на БЧК отбеляза, че от началото на своето съществуване организацията винаги  е помагала на хората в нужда по време на войни, при бедствия и в мирно време. Христо Григоров подчерта, че силата на БЧК е в единството и добави, че когато силите в страната са обединени, тогава Българският червен кръст е по-ефективен, бързо достига до хората, подава ръка и им вдъхва надежда. „Ние въведохме една формула – „Обединявай и решавай“, а не „Разделяй и владей“, отбеляза Григоров. По думите му БЧК е обединил политическите партии, религиозните структури и българския народ, защото в крайна сметка, когато човек има нужда от помощ – няма значение с какъв цвят е, с каква политическа окраска или религиозни виждания има – този човек има нужда и на този човек трябва да се помогне. „С чест рапортуваме за достойно изпълнен дълг“, каза заяви председателят на БЧК . Христо Григоров призова българите да бъдат добри, милосърдни, готови да помогнат и да търсят баланса между „искам“ и „мога“. \r\n„Високо ценим дейността на Българският Червен кръст не само на местно, но и на международно равнище, заяви  президентът на Международната федерация на Червения кръст/Червения полумесец (МФЧК/ЧП) Франческо Рока , който дойде в България специално за юбилея. Франческо Рока изрази задоволство от дейността на БЧК не само у нас, но и в региона, като посочи, че българската организацията има лидерска роля на Балканите и този потенциал трябва да се използва. „Трябва да се гордеете с младите българи, които се посвещават на доброволческите дейности със завидна енергия и служат за пример“, добави Рока. По време на посещението си в страната той представи идеята за създаване на логистичен център за бедствена готовност у нас, който да обслужва целия регион, както и на училище за обучение на парамедици от Балканския регион.  \r\n„Името на организацията на Червения кръст в България е емблема не само на оказване на първа помощ при бедствия и кризи, а и символ на човечност и хуманно общество“, заяви  президентът Румен Радев . „Най-голямата доброволческа организация не просто спасява бедстващите и развива социални и здравни грижи за нуждаещи се деца, възрастни или самотни хора, тя създава усещането, че някой е готов безвъзмездно да помогне, поставяйки на риск живота си“, заяви президентът Радев и добави, че именно човечността и безвъзмездната подкрепа са един от стълбовете на всяко общество.  \r\nДържавният глава отбеляза, че мисията на Българския червен кръст е да сплотява обществото ни в тежки моменти на криза, бедствия и изпитания. Той призова доброволците от най-голямата хуманитарна организация у нас да продължават да привличат нови съмишленици и да съхраняват високо доверието на българския народ, защото това е най-ценният им капитал.  \r\n„Значението на БЧК не се изчерпва с оказването на помощ, но е и символ на хуманност, съчувствие, съпричастност и солидарност. Вяра, че сме част от цивилизования свят и надежда, че сме истински хуманно общество“, заяви президентът. Държавният глава подчерта, че силата на БЧК е именно в доброволческия характер и в това, че хората в нея действат не по силата на задължението и принудата, а се ръководят от принципите на хуманността и съпричастността. Президентът открои и приноса на Червения кръст в България за координацията и взаимодействието с държавните институции, вероизповеданията, Българската армия и много неправителствени организации, което доказва, че усилията за спасяването на човешкия живот са много по-ефективни, когато са плод на общо дело. Румен Радев благодари и за подкрепата и признанието, които БЧК получава от Международната федерация на дружествата на Червения кръст и Червения полумесец. С нейна помощ в страната ни ще бъде изграден регионален център за логистика и подготовка, който да реагира при бедствия и кризи за облекчаване на човешкото страдание. „Всички институции в България подкрепяме тази идея и заедно ще работим за нейната реализация“, подчерта президентът Румен Радев.    \r\nТържественото честване на 140-годишнината на БЧК завърши с концерт, под надслов „Заедно помагаме“ в Народния театър „Иван Вазов“.", "date": "2018.10.25", "title": "Българският червен кръст навърши 140 години (ОБЗОР)"}
{"url": "http://www.focus-news.net/news/2018/10/25/2582689/smolyan-s-konkursi-za-proizvoditeli-igri-za-detsata-i-kragla-masa-v-smilyan-za-16-ti-pat-se-organizira-praznika-na-smilyanskiya-fasul.html", "text": "За 16-та поредна година в село Смилян, което е най-многолюдното в община Смолян ще се проведе празник на смилянския фасул на 27 октомври. Това каза за  Радио „Фокус“ – Смолян  Илия Годев – секретар на Народно читалище „Проф. Асен Златаров 1927“ в селото. По думите му, събитието е ежегодно и това, с което го отличава е неговата устойчивост и факта, че общността го разпознава и го подкрепя. „През 2003 г бе първото издание, като оттогава насам непрекъснато то се развива и дообогатява. Тази година сме запазили трите основни компонента. Това са конкурс за най-оригинално пано и конкурс за най-оригинално и всусно ястие, като той е в две категории – за професионалисти и любители. Третият конкурс, който може би е най-важният, е за производители на смилянски фасул, като от няколко години наименованието му и философията му са леко променени и той се нарича конкурс за атрактивен щанд на смилянски фасул, защото освен боб, производителите показват и други местно произведени продукти – картофи, сладка от горски плодове, обработени цвекла и други продукти които виреят и се отглеждат в региона“, поясни Годев. Той уточни, че по традиция селото посреща с фасул чорба всички гости и жителите на селото. А тази година ще има и курбан за здраве и берекет на местните хора. \r\nНовостите в празника на смилянския фасул тази година са на първо място, че има външни участия към музикално-хумористичната програма, която се организира от читалището. Това са мъжка фолклорна група от село Змеица, община Доспат и женска фолклорна група за изворни песни от град Априлци, които идват специално за празника. „Имаме нов компонент, насочен към децата. Той се нарича „Игрите на фасула“ и ще се проведе в парка през читалището. В него най-малките посетители на празника ще мерят сръчност, точен мерник и бързина“, отбеляза Годев. Той подчерта, че не трябва да се забравя, че този празник освен да покаже селото пред гостите производителите на традиционни култури, има и важна функция да укрепва идентичността на местната общност. Именно този характерен за района не само на Смилян и всички селища от горното поречие на река Арда поминък – отглеждането на смилянски фасул. \r\nГодев посочи, че предшестващо събитие за празника е кръгла маса, която цели да привлече вниманието и да представи пред местните хора както традицията, така и новостите в отглеждането и преработката на земеделска продукция от планински райони. Първият панел в нея е насочен към начини на отглеждане на земеделска продукция, която да я направи по-близка до характеристиките на биологично произведени продукти – това са различни видове технологии, които се базирани на старите традиции. Вторият панел цели да представи новостите и в частност аспектите на консервиране и преработката на земеделската продукция както в домакинството, така и в професионалната кухня, защото не е тайна, че една голяма част от реколтата се продава в региона преработена през местата за хранене. „Важно е да се знае как тя трябва да се преработва и консервира, за да се запазят най-полезните качества на съответния продукт. Разбира се отново се фокусираме върху характерни продукти картофи, фасул, цвекло тиква или гулия, наричана от местните хора кочан. Не на последно място целта на кръглата маса е да подновим дискусията по темата за географските означения и за нейната полезност и какво тя дава на производителите в контекста на новата европейска директива за защита на географско означение. В момента смилянския фасул се ползва със защита за условна марка и географски произход, след 2019 г. ще продължим да го ползваме, но вече и в европейски мащаб“, каза още Илия Годев. \r\nНели ГЕРГЬОВСКА", "date": "2018.10.25", "title": "Смолян: С конкурси за производители, игри за децата и кръгла маса, в Смилян за 16-ти път се организира празника на смилянския фасул"}
{"url": "http://www.focus-news.net/news/2018/10/25/2582686/futbol-aek-larnaka-i-ludogorets-zavarshiha-naravno-11-v-nikoziya.html", "text": "Футбол:Лудогорец  и АЕК Ларнака завършиха наравно 1:1. В кипърската столица Никозия Лудогорец откри резултата в 7-ата минута с гол на Джоди Лукоки, Козмин Моци уцели гредата в 13-ата, а Хорхе Ларена изравни от дузпа в 25-ата. След две загуби в първите два мача Лудогорец спечели точка на чужд терен, но шансовете да продължат в турнира и през пролетта са само на теория. \r\nВ другия мач от групата Цюрих победи Байер Леверкузен с 3:2, като гол на гостите от Леверкузен бе отменен в добавеното време. Така лидер в групата е Цюрих с 9 точки, втори е Байер Леверкузен с 6, а Лудогорец и АЕК с по една точка запълват местата на изпадащите отбори. \r\nРезултати от други двубои: \r\nМилан – Бетис 1:2 \r\nАндерлехт – Фенербахче 2:2 \r\nЛайпциг – Селтик 2:0 \r\nЗенит – Бордо 2:1 \r\nСпартак Търнава – Динамо Загреб 1:2 \r\nСпортинг – Арсенал 0:1", "date": "2018.10.25", "title": "Футбол: АЕК Ларнака и Лудогорец завършиха наравно 1:1 в Никозия"}
{"url": "http://www.focus-news.net/news/2018/10/25/2582684/dimitar-bechev-rusiya-nyama-da-se-otkazhe-ot-makedoniya.html", "text": "Русия няма да се откаже от Македония, заяви директорът на Института за европейска политика  в София, цитиран от македонският вестник  “Нова Македония“ . \r\nРусия ще се стреми да продължи да се намесва във вътрешните работи на Македония, но няма да попречи на членството й в НАТО, ако се приложи споразумението с Гърция за промяна на името, заяви Димитър Бечев, сътрудник в Атлантическия съвет и изследовател в Центъра за славянски, евразийски и източноевропейски изследвания в Университета на Северна Каролина - Чапъл Хил. \r\nБечев, който е и директор на Института за европейска политика, мозъчен тръст със седалище в София, в интервю  за радио „Свободна Европа“ заяви, че \"Русия ще продължи опортюнистката политика на Балканите, използвайки всяка подходяща ситуация за пропагандни цели или да повлияе на ситуацията на място, но Балканите не са основен приоритет на Русия, защото сега има още по-важни въпроси за решаване \". \r\nСпоред него Русия ще се възползва от възможността да се заеме с вътрешните работи на Македония, но не е ясно какъв вид влияние ще има, защото за сега присъединяването към НАТО изглежда безопасно. \"Единствената пречка може да бъде това, което ще се случи в Гърция, но аз не мисля, че Русия има толкова много потенциал да затрудни този процес и следователно ще използва много повече пропаганда,\" оцени Бечев. \r\n\"В това положение има определена пропагандна стойност, защото ако процесът протича трудно и има опозиция в Македония и Гърция, Русия винаги може да използва някои пропагандни аргументи, в смисъл, че не е законен процес, че Западът настоява, оказва незаконен натиск и т.н. \", каза Бечев, добавяйки, че\" макар и да очаква пропаганда в тази посока, не смята, че ще повлияе особено на процесите \". \r\nБечев каза, че е интересно какво ще се случи сега в Македония. Във ВМРО-ДПМНЕ текат политически процеси, те са разделени помежду си, тъй като депутатите, които гласуваха за конституционните промени са изгонени от партията и е интересно какво се случва, посочи той. Но, както каза той, този импулс показа, че Западът има много повече влияние в Македония, отколкото Русия. Русия няма толкова власт и не може да бъде на същото ниво като Америка и Европейския съюз. \r\nРуската политика на Балканите е опортюнистична“ , заяви Бечев, като добави, че \"Русия ще използва всяка възможност, която се появи и вероятно ще има определен ефект. Това би могло да бъде някоя инициатива със Сърбия, тъй като Сърбия остава ключов съюзник на Русия. Така че те ще кажат - Добре, загубихме Македония, но все още Сърбия е много по-важна за нас и ще продължим със сътрудничеството по въпросите на сигурността. \"", "date": "2018.10.25", "title": "Димитър Бечев: Русия няма да се откаже от Македония"}
{"url": "http://www.focus-news.net/news/2018/10/25/2582311/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-srutishte.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик.  Движението по пътя от село Дюлево до разклона за Стрелча се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен  до 26 ноември 2018 г. Полицейски патрул е разположен на изхода на Пазарджик в посока АМ „Тракия“. Движението в района на пътен възел „Пазарджик“ е натоварено. \r\nРадослава МУРДЖЕВА", "date": "2018.10.25", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради срутище"}
{"url": "http://www.focus-news.net/news/2018/10/25/2582258/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Разследването на убийството на журналиста Джамал Хашоги, октриването на взривни устройства в пощите на бившия президент на САЩ Барак Обама и държавния секретар в администрацията му – Хилари Клинтън, възобновяването на доставките на гориво за Ивицата Газа, промяната в курса на Берлин по отношение на доставките на газ от САЩ и кризата в американското общество са част от водещите теми в световния печат.  \r\n***  Две експлозивни устройства са били изпратени до бившия президент на САЩ Барак Обама и държавния секретар в администрацията му – Хилари Клинтън, съобщава водещото американско издание  The New York Times , като се позовава на информация от тайните служби на страната.  \r\nУстройствата бяха подобни на тези, открити в понеделник в дома на милиардера филантроп Джордж Сорос, съобщиха двама представители на правоохранителните органи. В изявление от службите се казва, че „са заловили два подозрителни пакета, адресирани до защитниците на тайните служби\", определени като Барак Обама и Хилари Клинтън.   \r\nУстройството, адресирано до Клинтън в окръг Уестчестър, е открито късно във вторник (местно време) от техник на тайните служби, се казва в изявлението. Пакетът, адресиран до Обама, е задържан от служителите на тайните служби във Вашингтон в ранните часове на сряда (местно време).  \r\n„Съдържанието на пакетите бе незабавно идентифицирано по време на рутинни процедури за скраниране на поща за потенциални взривни устройства и бяха съответно третирани като такива\", се казва в изявлението.  \r\nВ изявлението се казва, че тайните служби са „инициирали широкообхватно наказателно разследване, което ще използва всички налични федерални, държавни и местни ресурси, за да определи източника на пакетите и да открие отговорните\". \r\nОт редакцията припомнят, че в началото на седмицата подобен пакет бе адресиран и до Джордж Сорос. В него имаше устройство, конструирано от тръба с дължина около шест инча, пълна с експлозивен прах. Мотивът на адресанта, все още неясно кой, не е известен. \r\n***  Властите на Саудитска Арабия са отказали да позволят на турската полиция да потърси кладенец в градината на консулството на Рияд в Истанбул като част от разследването за убийството на журналиста Джамал Ханоги, отбелязва вестник  Hurriyet . \r\nПо-рано представители на Анкара проведоха инспекции в дипломатическата сграда и в резиденцията на генералния консул на Саудитска Арабия. Хашоги, журналист на The Washington Post и критик на властите в Рияд, бе убит след влизането си в консулството на арабското кралство в Истанбул на 2 октомври. \r\nСлед повече от две седмици яростно отричане, че Хъшоги е мъртъв, саудитското правителство на призна на 20 октомври, че той е бил убит при сбиване в консулството и осъдиха убийството му. Турция провежда свое собствено разследване по случая, но към настоящия момент остава неясно къде е тялото на убития журналист. Държавният глава Реджеп Тайип Ердоган обеща да разкрие „цялата истина“ за смъртта на Хашоги чрез специално изявление по-късно тази седмица. \r\n***  Канцлерът на ФРГ Ангела Меркел предложи правителствена подкрепа за усилията, насочени към отварянето на Германия за доставките на втечнен природен газ от САЩ. По този начин Берлин вероятно се надява, че ще може да допринесе за разрешаването на търговския спор с Вашингтон и да принуди американската администрация да се откаже от желанието си да наложи санкции на компаниите, участващи в проекта за газопровода „Северен поток 2“. Това е ключова отстъпка за Тръмп, който се опитва да отслаби руското присъствие на най-големия енергиен пазар в Европа, коментират в редакцията на водещото американско издание  The Wall Street Journal . \r\nПрипомня се, че по-рано този месец германският канцлер обяви пред група депутати, че кабинетът й е взел решение да вземе участие във финансирането на строителството на терминал за втечнен природен газ в северната част на страната, стойността на който се оценява на 500 млн. евро. Така е даден решаващ импулс на проекта, който в продължение на няколко години нямаше място в страната, която получава голяма част от необходимия на потребителите природен газ от Русия, при това на по-ниски цени.  \r\nТръмп лобира активно с цел да принуди Европа да купува втечнен природен газ от САЩ и действа в съответствие с програмата си за преразглеждане на условията за търговските отношения със Стария континент. Според представители на двете държави, Берлин се надява, че вносът на американски природен газ може да помогне за разрешаването на търговския спор и дори да застави Вашингтон да се откаже от желанието си да наложи санкции заради „Северен поток 2“. Реализацията на проекта ще позволи на Русия да удвои възможностите си за експорт на природен газ за Германия.  \r\nСпоред източници, промяната в курса на Берлин Меркел е определила не като поражение, а като „стратегическо решение“, което може да донесе изгода в дългосрочна перспектива.  Експерти са съгласни, че откриването за енергийния пазар няма да доведе веднага до печеленето на дивиденти за Германия, но в крайна сметка ще помогне на страната да диверсифицира източниците, от които получава енергия.  \r\nОт редакцията припомнят, че в продължение на много години пановете на няколко компании за строителството на терминал за втечнен природен газ бяха в застой, защото за реализирането им е необходима поддръжката на правителството, за да бъдат проектите икономически оправдани. \r\n***  Министърът на отбраната на Израел Авигдор Либерман издаде разрешение за възобновяване на доставките на гориво от Катар за Ивицата Газа, след като по-рано бяха преустановени заради ракетна атака, поразила жилищна сграда в Беер Шева, съобщава вестник  The Times of Israel . \r\nОт редакцията привеждат снимки, на които се виждат цистерни на контролно-пропускателния пункт „Карем Шалом“, основна входна точка за доставки в Ивицата Газа. Доставките на гориво бяха позволени след седмица на относително спокойствие в иначе напрегнатата ситуация в  крайбрежния анклав.  \r\nИзраелското звено за връзка с палестинците потвърди докладите от Рамала, че сутринта е влязъл на територията на Ивицата Газа пред КПП „Карем Шалом“. Остава неясно обаче какво е количеството на доставките.  \r\nДоставките на горива бяха прекъснати за седмица, след поредна доза напрежение между Израел и движението „Хамас“.  \r\n\"В съответствие с решението на министъра на отбраната Авигдор Либерман и в съответствие с препоръките на органите за сигурност е решено, че доставката на гориво от Катар за Газа ще бъде подновено от утре\", бе казано в изявление на кабинета, разпространено във вторник. \r\n***  Неотдавна държавният глава на САЩ Доналд Тръмп определи себе си като националист. Какво имаше предвид? Американците никога не са били толкова разединени, страната практически се разпада, лишавайки се от традиционната културна основа, в ролята на която някога влизаше християнството. Сега САЩ се нуждаят именно от американски национализъм, пише Йорам Хазони в статия за популярното нюйоркско списание  TIME .  Агенция „Фокус“ представя превод на статията с пояснението, че публикуваните на страницата материали съдържат оценки на цитираните медии и не са отражение на позицията на нашата редакция.  \r\nВ днешно време слушаме неточно и невярно разбиране на термина „бял национализъм“ най-често при споменаването на „американски национализъм“. И всеки път, когато в разговор бъде спомената думата „национализъм“, той бързо бива свеждан към расизма. Например, на митинг на 23 октомври президентът Доналд Тръмп нарече себе си националист. Той използва този термин, за да се противопостави на глобалистите, т.е. по неговите думи, на „човек, който иска всичко в света да е хубаво, и който не е много загрижен за благополучието на нашата страна“. Мнозина коментатори побързаха да интерпретират думите на Тръмп като сигнал, адресиран преди всичко към неговите съмишленици, за това, че той искрено поддържа идеята за „белия национализъм“. И тъкмо тези коментатори за пореден път потушиха напълно оправданите спорове за ценностите на американския национализъм, твърдейки, че расисткият „бял национализъм“ е точно това, което сега трябва да се обсъжда.   \r\nТочно това е проблемът. Защото в настоящия момент САЩ се нуждаят именно от американски национализъм. През целия ни живот нито веднъж не станахме свидетели на това различни своеве от американското общество да е толкова фрагментирано, толкова нетърпимо един към друг, толкова готово да се лиши от правото си на съществуване. Взаимната отдаденост, която обединява американците заедно като нация, изглежда се променя. Горещият дебат относно продължаващия процес на имиграция е само една от проявите на много по-дълбок въпрос: могат ли американците отново да се обединяват около обща национална идея? Ще могат ли отново да видят един в друг братя? \r\nТерминът „бял национализъм\" се използва, за да опише малка част от американците, които са убедени, че националността се определя от цвета на кожата им. Тези групи хора популяризират такива идеи, които имат някаква връзка с теорията на Дарвин и които са в основата на германския нацизъм: от тяхната гледна точка „качеството\" на гените играе решаваща роля. Следователно, хората трябва да обърнат специално внимание на цвета на кожата и на характеристиките на лицето - т.е. тези характеристики, които показват степента на правилност на гените. \r\nПовечето американци смятат тези опити за свеждането на националността до раса като отвратителна. Това е така, защото расовата политика доведе до унищожаването на милиони европейци, а в Америка създаде робство, гражданска война и недоволство -  дори и насилие от време на време - което все още не е преодоляно.  \r\nОсвен това мнозина разбират погрешно термина „бял национализъм\", защото „бял\" не е нация. Ние сме запознати с народите на Англия, Нидерландия, Франция и Полша. Те могат да бъдат идентифицирани по общото културно наследство, по езика и религията, както и от обвързаността на взаимната лоялност, която се е формирала в продължение на много векове на съвместна борба. Например полският народ е известен с полския си език, с привързаността към католицизма и с дългата болезнена история на борбата за независимост от Германия и Русия. И в нито един исторически документ не се споменава за „бял народ\". Няма такива концепции като език, религия и културното наследство на „белите\". Идеята за „бяла нация\" е просто фантазия. Вместо да се гордеят и укрепват връзките си с забележителните англо-американски политически и религиозни традиции, благодарение на които САЩ възникват, „белите националисти\" провеждат парадите си под странните нови знамена, които са създали за себе си. Те предпочитат да заменят автентичните традиции на американския национализъм с измислена нова расова идентичност, която има толкова много общо с миналото на Америка, колкото и неомарксистката революция, за която се борят левите.  \r\nНо ако американският народ не е раса, тогава какво е? В настоящите времена често се казва, че американският народ всъщност е „идея\" – идея, че всички хора са създадени равни и всички правителствени правомощия произтичат от съгласието на управляваните, както е посочено в Декларацията за независимост. Тази идея обаче не е по-убедителна от расизма на алтернативното право. В края на краищата, ако Америка е просто една шепа абстрактни принципи, извлечени от философията на Просвещението от XVIII век, как да се отнасяме към американците, които отказват да приемат тази философия - позовавайки се на Библията, Аристотел, (Едмънд) Бърк или (Дейвид) Хюм? Дали несъгласието с философските идеи наистина означава, че не сте американци? Разбира се, че не. Освен това, ако хората, живеещи в друга държава, се кълнат във вярност към идеалите на Декларацията за независимост, дали ги прави американци? Не, не ги прави.  \r\nПовечето американци не са привлечени от политиката на белите расисти и расистката политика на идентичност, предложена от левите неомарксисти. Твърдението, че Америка е просто „идея\", обаче не намери много поддръжници. Повечето американци остават верни на по-традиционното разбиране за нацията си - разбиране, което днес малко хора ясно изразяват. \r\nНе толкова отдавна американците все още имаха интуитивно разбиране за националната общност, чийто източник беше Библията. В Библията термините „нация\" и „народ\" са споменати хиляди пъти. Четейки Светото писание, американците, подобно на техните английски, нидерландски и шотландски братовчеди, са прочели, че Бог обещава на Авраам: „И ще направя от вас велики хора\" (Битие 12: 2); че Бог обещава на Мойсей: „Вие ще бъдете царство от свещеници и свят народ\" (Изход 19: 6). За много поколения американци, които четат Библията, древният Израел е бил прототип на „нацията\". \r\nВ Библията „нациите\" не се дефинират по раса. Библията казва, че много египтяни са се присъединили към израилтяните и са отишли  заедно с тях на планината Синай, и че цар Давид е потомък на моавитянката Рут, която е дошла при израилтяните и е казала: „Народът ти ще бъде мой народ и твоят Бог ще ми бъде Бог\" (Рут 1 : 16). В Библията, народите приемат като част от себе си индивиди и дори цели племена. \r\nНародите в Библията не са били дефинирани от расата, но не са били просто „идея\". Библейският Израел се състои от много различни племена, които въпреки това са свързани помежду си чрез общ език и закон, както и от преданост един към друг, която се формира по време на съвместната борба срещу враговете им.  Обърнете внимание, когато Рут идва при израилтяните, тя приема както еврейския народ, така и неговия Бог. Това означава, че не само „идеята\" на един Бог, който го прави израелски. Тя се асоциира със специфичните семейства и племена на тази нация, с техния език и начин на живот: „Вашият народ ще бъде мой народ\". \r\nАмериканските националисти са възприели нацията си точно по този начин: нито като раса, нито като абстрактна „идея\", а като съюз на много племена, които имат общо наследство и са лоялни едни към други поради обща история. Първите американски щати, макар и много разнородни, по правило говорят английски език, изповядват протестантство и следват общия закон - и заедно воюват срещу Великобритания. Нацията, притежавала тези характеристики, е била толкова силна, че постепенно е успяла да приеме в своите редици други „племена\" - католици, евреи и евентуално афроамериканци, оцелели от ерата на робството и сегрегацията. \r\n***", "date": "2018.10.25", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/25/2582260/mia-sloveniya-otkriva-novo-posolstvo-v-skopie.html", "text": "Министрите на външните работи на Македония и Словения, Никола Димитров и Миро Церар са открили в сряда новата сграда на словенското посолство в Скопие, съобщава  МИА/b>. \r\nМакедония може да се научи на много неща от Словения, е казал Никола Димитров на официалното тържество: „Словения е разработила успешен модел, към който и ние се стремим. И ние искаме да сме в Европейския съюѝз и в Нато, да се радваме на успешна европейска демокрация. Пътят, който сме избрали, не е лесен, но всяка пътуване може да се осъществи, щом имаш добри пирятели до себе си.“ \r\nСловенският му колега, Миро Церар, е отговорил: „“Удоволствие е да чуем, че Словения служи като пример в различни области. Но македонското правителство с всичко, което постигна в последната година, както и с усилията си да осигури на сегашните и бъдещите поколения  по-добър живот, също може да е пример за подражание за други страни.“  Ивелина Ватова", "date": "2018.10.25", "title": "МИА: Словения открива ново посолство в Скопие"}
{"url": "http://www.focus-news.net/news/2018/10/25/2582262/tass-amerikanski-senator-opredelya-podozritelnite-pratki-kato-vatreshen-terorizam.html", "text": "Лидерът на републиканците в Сената на американския Конгрес Мич Макконъл изказал благодарност към правоохранителните органи и тайните служби  за инцидентите с подозрителните пратки в страната, информира  ТАСС .   \r\n\"Солидарен съм с всички американци, които осъждат днешните опити за вътрешен тероризъм. Американците са единни в своята признателност към тайните служби, пощите и правохранителните органи на САЩ, които защитиха нашите лидери и публични личности от подобни недопустими действия“, написа той в сряда в Туитър.   Ивелина Ватова", "date": "2018.10.25", "title": "ТАСС: Американски сенатор определя подозрителните пратки като „вътрешен тероризъм“"}
{"url": "http://www.focus-news.net/news/2018/10/25/2582259/predstoyashti-sabitiya-v-stranata-za-25-oktomvri-agentsiya-fokus.html", "text": "От 11.00 часа на „Дондуков“ 2 държавният глава Румен Радев ще се срещне с вицепремиера и министър на външните работи на Република Словения Миро Церар. По-късно през деня, от 13.00 часа, на „Дондуков“ 2 президентът ще приеме Франческо Рока  - председател на Международната федерация на Червения кръст/Червения полумесец. Той е на посещение у нас по повод отбелязването на 140-годишнината от създаването на БЧК, което се провежда под патронажа на държавния глава Румен Радев.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 11.30 часа в Северното фоайе на Народното събрание председателят на парламента Цвета Караянчева ще връчи удостоверенията на сътрудниците от „Студентската програма за законодателни проучвания” към парламента. \r\n*** \r\nОт 14.10 часа в Министерството на външните работи вицепремиерът и министър на външните работи Екатерина Захариева ще се срещне със словенския си колега Миро Церар.  \r\n*** \r\nОт 08.00 часа в София Тех Парк ще се проведе CEE Block Sofia 2018. \r\n*** \r\nОт 09.00 часа в клуб 42, НДК ще започне конференцията „Зелени градове за устойчива Европа“. \r\n*** \r\nОт 09.00 часа в International Business School, зала Универсум (улица \"Винсент ван Гог\" 7, до МОЛ „Парадайс”) ще бъде открита XIV национална конференция по е-Образование, която ще премине под мотото „Дигитални умения за устойчиво е-Образование”. Зам.-министърът на образованието и науката Деница Сачева ще открие събитието.  \r\n*** \r\nОт 09.30 часа в хотел „Хилтън“ еврокомисарят Мария Габриел ще участва в конференцията „Трафик на хора и киберпрестъпления\" по повод Европейския ден за борба с трафика на хора. В събитието ще се включат още кметът на София Йорданка Фандъкова, председателят на фондация Ханс Зайдел Урсула Менле, посланикът на Обединеното кралство Ема Хопкинс, Явор Колев и др.  \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В.,  Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в Клуб 42 на Националния дворец на културата ще се проведе Европейска конференция „Зелени градове за устойчива Европа“.   \r\n*** \r\nОт 10.00 часа в зала „Европа“ в конферентен център „Глобус“ на ет. 2 в сградата на КНСБ Владислав Горанов и социалният министър Бисер Петков ще представят параметрите на проекта за държавен бюджет за 2019 година пред членовете на Координационния съвет на КНСБ.  \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М., Минчо М. и Иво И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Поля П., Спасен Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Центъра за култура и дебат „Червената къща“ (ул. „Л. Каравелов“ 15) ще отвори врати за посетители. Семинарната програма ще започне с презентации и демонстрации на 3D визуализации.  \r\n*** \r\nОт 11.00 часа Селскостопанска академия ще отбележи  празника на земеделската наука „Даровете на природата“, който е професионален празник на работещите в областта на земеделската наука. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С.., на които са повдигнати обвинения за организиране и ръководене на организирана престъпна група. \r\n*** \r\nОт 11.30 часа в Националния пресклуб  на БТА ще се проведе пресконференция на Българската академия по естетична стоматология /БАЕС/ и Факултетът по дентална медицина при МУ-Пловдив за проблемите на пациентите с увреждания в областта на лицето. \r\n*** \r\nОт 13.00 часа в сградата на Българската стопанска камара ще се проведе национална конференция на тема „Предизвикателства пред развитието на човешкия капитал в индустрията“. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Станислав С., Станислав Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу  Брайан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.30 часа в зала 25 в сградата на на бул. „Генерал Михаил Д. Скобелев“ № 23, 102 състав на Софийски районен съд (СРС), ще разгледа делото срещу обвиняемите К. Паунов, Г. Стоянов, В. Златков и Н. Костевски, във връзка с инцидент с аварирал асансьор в СБАЛ „Майчин дом“ през 2010 г. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Десислава Иванчева, Биляна Петрова и Петко Дюлгеров и др., на които са повдигнати обвинения за подкуп. \r\n*** \r\nВ 15.00 часа в зала „София“ на БЧК с редица празнични прояви ще бъдат отбелязани 140 години от създаването на организацията. Юбилеят е под почетния патронаж на президента на Република България Румен Радев. От 17.00 часа Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. В 19.00 часа е началото на тържественото честване на 140-годишнината в Народния театър „Иван Вазов“ с участието на президента Румен Радев. След официалните приветствия предстои концерт, под надслов „Заедно помагаме“, в който изтъкнати български изпълнители даряват таланта си за каузата на БЧК. \r\n*** \r\nОт 17.30 часа в ДГ №123 „Шарл Перо” в кв. „Горубляне“ ще бъде открит библиотечен кът. \r\n*** \r\nОт 18.00 часа в галерия „Райко Алексиев“ ще бъде открита изложбата „Обекти и алегории“ на Атанас Ташев. \r\n*** \r\nОт 18.00 часа в Театър Азарян АСТ фестивал за свободен театър ще представи пърформансът „Invisible Republic” \r\n*** \r\nОт 18.00 часа в клуб „Журналист в Съюза на българските журналисти ще се проведе среща с най-популярния и превеждан автор на Латвия - Янис Йоневс, по повод премиерата на българското издание на книгата му „Йелгава 94“. \r\n*** \r\nОт 18.00 часа в Лозенец зам.-председателят на ПГ на „БСП за България” Крум Зарков и народният представител Ирена Анастасова ще се срещнат с граждани в читалище \"Пенчо Славейков 1921“, за да представят „Визия за България”. \r\n*** \r\nОт 18.30 часа в Студио 5 на  НДК ще се състои акустичен концерт на Христо Деянов, на който той ще представи новите си песни. \r\n*** \r\nОт 19.00 часа в галерия „Сердика” на Женски пазар, ще бъде представена изложбата „Peli“ на италианския художник Стефано Пизано, с куратор Стефан Стоянов. \r\n*** \r\nОт 20.00 часа в зала 1 на НДК ще се състои концерт на Лили Иванова. \r\n*** \r\nОт 11.00 часа кметът на Община Банско Георги Икономов ще проведе ритуал „първа копка” на проект за изграждане на подпорни стени по двата бряга на река Глазне.  \r\n*** \r\nОт 10.30 часа в заседателната зала на общинската администрация ще се проведе информационна среща, на която ще бъдат представени възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n***   \r\nОт 09.00 часа в зала „22 септември“ ще бъде поставено началото на кръгла маса на тема „Бъдеще за науките за древността“.  \r\n*** \r\nОт 11.00 часа в кв. „Вароша“ на ул. „Бистрица“ 12В, където се намира административната сграда на Дирекция „Национален парк Рила“ ще се състои церемония „Първа копка“ за изграждане на посетителски информационен център, достъпен за хора със специфични нужди и в неравностойно положение. \r\n*** \r\nОт 18.30 часа в БГ кафе (ул. „Иван Михайлов“ 58), експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 09.00 часа в зала „Георги Баев“ на Културен център „Морско казино“ – Бургас ще се проведе международна научна конференция „Арт терапия – създаване на нови идеи и нови ценности“. \r\n*** \r\nОт 09.30 часа в Изложбен център Флора Бургас ще бъдат представени глобалните тенденции за устойчиво развитие на градовете и жилищната политика, предназначен за експерти от общината и общински структури. \r\n*** \r\nОт 10.00 часа в Експоцентър „Флора“ Общината организира съвместно с Фондация \"Подслон за човечеството\"/Хабитат България информационен ден по темата за подобряване на жилищните условия и предизвикателствата, свързани с промяната на климата на територията на страната, в частност на територията на областта. От 14.00 часа ще се проведе и доброволческа акция за пребоядисване на най-дългата училищна ограда в града. В нея ще се включат учители, ученици и родители от СУ \"Димчо Дебелянов\".  \r\n*** \r\nОт 10.30 часа кметът на Бургас Димитър Николов ще посрещне в Заседателната зала на Общината бургаската смесена двойка в спортна акробатика Мариела Костадинова и Панайот Димитров, спечелили два златни медала на младежката олимпиада в Буенос Айрес. \r\n*** \r\nОт 12.30 часа в Изложбен център Флора Бургас ще се проведе конференция на тема „Адаптация към изменението на климата – перспективи пред общините в област Бургас“. От 13.00 часа Атанаска Николова - заместник-министър на околната среда и водите, заедно с експерти от Световната банка, ще представи проект на Национална стратегия за адаптация към изменението на климата и План за действие. \r\n*** \r\nОт 16.30 часа на площад „Тройката“ ще се проведе празничен концерт като част от проекта за интегриран подход в образователната интеграция на ученици в общината. \r\n*** \r\nОт 18.00 часа в зала 2 на Експо център „Флора“ ще бъде представен проектът „Гласове от залива“ на Росен Сеновски. \r\n*** \r\nОт 18.00 часа в Галерия „13-то стъпало“ ще бъде открита фотоизложбата „Родопски шарки” на Цончо Балканджиев. \r\n*** \r\nОт 18.00 часа в залата на градската библиотека, експерти на коалицията от неправителствени организации и граждански групи „За да остане природа в България“ ще проведат информационна среща в защита на Национален парк Пирин. \r\n*** \r\nОт 09.30 часа Пленумът на Висшия съдебен съвет ще проведе работно заседание в зала 1 на Икономическия университет – Варна.   \r\n*** \r\nОт 10.30 часа в Специално училище за  ученици с нарушено зрение „Проф. д-р Иван Шишманов“ ще бъде открита първата на територията на Община Варна детска площадка за игра, съобразена с уврежданията и възможностите на обучаващите се деца. \r\n*** \r\nОт 13.30 часа в Административен съд – Варна ще се проведе второто открито заседание по административното дело срещу Наредба на Общински съвет – Варна за условията и реда за записване, отписване и преместване на деца в общински детски градини, полудневни и целодневни подготвителни групи към училищата. \r\n*** \r\nОт 17.30 часа в зала Аулата на Икономически университет – Варна ще се състои тържествен концерт на оркестъра на Военноморските сили на България. \r\n*** \r\nОт 09.00 часа в голямата зала на Община Велико Търново ще започне заседанието на Общински съвет – Велико Търново. \r\n*** \r\nОт 10.00 часа в Ритуалната зала на Община Велико Търново ще се проведе среща във връзка с Националната програма за силанизация на детските зъби. Официалната тема на кръглата маса е „Популяризиране на Национална програма за профилактика на оралните заболявания при деца за подобряване на познанията и културата на различни целеви групи от населението в областта на профилактиката на оралните заболявания“. \r\n***  \r\nОт 10.30 часа в регионалния пресклуб на БТА ще се състои пресконференция на Бюрото по труда.  \r\n***  \r\nОт 13.30 часа в ПГ по туризъм „Д-р Васил Берон“ ще бъде представена книгата „Заточена любов“ от Иванета Пейкова, ученичка в XII \"а\" клас на гимназията. Събитието е част от дейностите на училището, посветени на Националната седмица на четенето – 2018г., в изпълнение на Плана за действие към Националната стратегия за насърчаване и повишаване на грамотността (2014-2020 г.).  \r\n***  \r\nОт 13.30 часа в МДТ „Константин Кисимов“ ще се състои пресконференция  за мюзикъла „Вражалец” по пиесата на Ст. Л. Костов и музика на Дечо Таралежков.  \r\n*** \r\nОт 17.00 часа в конферентната зала на ИЗ \"Рафаел Михайлов\" ще се проведе представяне на Каталог \"70 години великотърновски художници 1948-2018\". \r\n***  \r\nОт 19.00 часа в МДТ \"Константин Кисимов\" ще бъде представена „Духът на поета“ – театрална постановка.  \r\n*** \r\nОт 09.00 часа в Конферентния център на Областна администрация – Видин ще бъде открита IV Международна конференция „Модернизационни тенденции в стопанския и културния живот на Видинско и Тимошко – XVIII-XX век”. \r\n*** \r\nОт 11.00 часа на ул. „Раковска“ 13 кметът на Община Видин Огнян Ценков ще открие Клуб на туриста-ветеран „Белият Дунав“. \r\n*** \r\nОт 10.30 часа в детския отдел на Регионална библиотека „Христо Ботев” ще се проведат инициативи по повод Националната седмица на четенето. \r\n*** \r\nОт 10.30 часа в заседателната зала на Областна администрация – Враца ще се проведе заседание на Областния щаб за изпълнение на Плана за защита при бедствия във връзка с подготовката за зимния сезон.  \r\n*** \r\nОт 17.30 часа в Общата читалня на Регионална библиотека „Христо Ботев” ще бъде представена книгата „Живот в скалите” на Мария Лалева. \r\n*** \r\nОт 10.00 часа в Националния музей на образованието – Габрово ще бъде открита международна научна конференция „Музеите и училищната история“. \r\n***  \r\nОт 13.30 часа в НЧ \"Напредък-1869\" Държавна опера – Бургас представя  \r\nопера за деца „Пинокио“ от Александър Йосифов, диригент маестро Цанислав Петков. \r\n***  \r\nОт 18.30 в НЧ \"Напредък-1869\" Държавна опера – Бургас представя  „Бал в Савоя“ оперета от Пал Абрахам, диригент маестро Цанислав Петков.  \r\n*** \r\nОт  17.30 часа зам.-председателят на ПГ на „БСП за България” Христо Проданов и народният представител Иван Ченчев ще се срещнат с гражданите в Младежкия клуб, за да представят „Визия за България”.  \r\n*** \r\nОт 18.00 часа Музей „Дом на хумора и сатирата“ ще се проведе Мастър-клас за карикатура. \r\n*** \r\nОт 17.30 часа във фоайето на Младежкия център ще бъде открита изложба по проект „Ябълката фест“ на Сдружение „Черноморски център за развитие“. \r\n*** \r\nОт 09.30 часа в зала „ Инфра“  на Община Казанлък ще се проведе 43-то редовно заседание на Общинския съвет.  \r\n*** \r\nОт 13.00 часа в сградата на Сдружение „ Бъдеще за децата“ ще се състои работна среща по проект „ Заедно с нашите деца“. По време на срещата ще бъдат предствени дейностите по проекта, ще бъде дискутирано по теми, касаещи семейството и децата. Във формата ще вземат участие и партньорите на Сдружението по проекта от детските градини „ Еделвайс“ и „ Слънчице“.  \r\n*** \r\nОт 18.00 часа в залата за временни изложби на Художествената галерия ще бъде открита изложбата „ Пътят...“ на Цветан Казанджиев.  \r\n*** \r\nОт 17.30 часа народните представители от ПГ на „БСП за България“ Филип Попов, Елена Йончева, Донка Симеонова и Станислав Владимиров ще имат среща в малката зала на Дома на културата „Арсенал“, за да представят „Визия за България”. \r\n*** \r\nОт 17.00 часа депутатите от ПГ на „БСП за България“ Иван Иванов, Денчо Бояджиев и Илиян Тимчев ще се срещнат с граждани залата на Общинския съвет, за да представят „Визия за България”. \r\n*** \r\nОт 11.00 часа в читалище \"Братство\" ще бъде открита фотодокументална изложба по повод 132 години от рождението на композитора Никола Атанасов.  \r\n*** \r\nОт 14.00 часа в залата на парк-хотел „Кюстендил” ще се проведе редовното месечно заседание на Общински съвет – Кюстендил. \r\n*** \r\nОт 16.30 часа народните представители от ПГ на „БСП за България“ Димитър Данчев и  Георги Андреев ще се срещнат с гражданите в ресторант  „Септември“, за да представят „Визия за България”. \r\n*** \r\nОт 17.30 часа народните представители от ПГ на „БСП за България“ доц. Георги Йорданов, инж. Любомир Бонев, Теодора Халачева и Тодор Байчев ще се срещнат с хората в читалище „Васил Левски“, за да представят „Визия за България”. \r\n*** \r\nОт 18.00 часа зам.-председателят на ПГ на „БСП за България” Георги Свиленски и депутатите Веска Ненчева, Чавдар Велинов и Николай Пенев ще се срещнат с хората в читалище „Напред“ , за да представят „Визия за България”.  \r\n*** \r\nОт 16.00 часа в камерната зала на Театър Дом-паметник ще се състои официалното награждаване на победителите и представяне на отличените мултимедийни презентации в ученическия конкурс „О, будители народни“. \r\n*** \r\nОт 17.30 часа в Регионална библиотека „Светослав Минков“ литературният критик Никола Иванов и адвокат Хари Хараламбиев ще представят сборника с разкази „Внезапно сбогуване“ от писателя Ангел Ангелов. \r\n*** \r\nОт 09.00 часа ще започне заседание на Общински съвет – Пловдив. \r\n***   \r\nОт 09.00 часа в заседателната залата на Общинския съвет кметът на Пловдив Иван Тотев ще награди пловдивските участници в Младежките олимпийски игри в Буенос Айрес за успешните резултати. \r\n*** \r\nОт 10.00 часа заместник-министърът на труда и социалната политика Зорница Русинова ще \r\nучаства в Регионална конференция на тема „Развиване на регионална стратегия за превенция, защита, наказателна отговорност и политики в борбата със сексуално насилие“ (Обмен на добри практики между България и Великобритания), която ще се проведе в зала „Империал“ на хотел „Империал“. \r\n*** \r\nОт 13.30 часа в Зала 5 Окръжен съд – Пловдив ще произнесе присъдата на подсъдимите Атанас Ч., Веселин З., Симеон Г., Бисер Р., Стефан Г. и Васил В.. \r\n*** \r\nОт 16.30 часа в зала „Компас“ в сградата на Ректората на Пловдивския университет „Паисий Хилендарски“ ще се проведе публичната лекция  „Андерсен – човекът зад легендата“ на проф. Кай Долеруп от Университета в Копенхаген.  \r\n*** \r\nОт 18.00 часа народните представители от ПГ на „БСП за България“ Таско Ерменков, Румен Георгиев и Александър Симов ще се срещнат с гражданите в Художествената галерия, за да представят „Визия за България”. \r\n*** \r\nОт 09.30 часа в зала „Европа“ на Доходното здание ще бъде открит Панаир на музейни изложби. \r\n*** \r\nОт 10.00 часа в сградата на Младежкия център в село Щръклево ще се проведе редовно заседание на Съвместната българо-румънска земеделска работна група. \r\n*** \r\nОт 16.00 часа в Зала 1 на Областна администрация Русе ще се проведе техническа пресконференция във връзка с подготовката на фестивала „Светът е за всички – 2018 г.” \r\n***   \r\nОт 11.00 в зала „Май“ на община Сливен ще се състои тържествено заседание на Общинския съвет по повод празника на Сливен - Димитровден. \r\n***   \r\nОт 14.00 часа в зала 105 на Община Сливен ще се състои церемония по подписване на Меморандум за сътрудничество между Община Сливен и Българска академия на науките. \r\n***   \r\nОт 15.00 часа в  Първата държавна текстилна фабрика  ще се състои откриване на  изложба „Българският принос към културно-историческото многообразие на обединена Европа /из художествено документалното наследство на БАН/“. \r\n***   \r\nОт 15.00 до  17.30 часа на  открита сцена на пл. „Хаджи Димитър“ ще се състои „Фестивал на талантите“ с участието на талантливи деца и младежи от Сливен.   \r\n***   \r\nОт 17.00 часа в галерия „Май“ ще се състои откриване на празнична изложба на художници от Сливен. \r\n***   \r\nОт 18.00 часа в  зала „Сливен“ ще се състои церемония по връчване наградите на Община Сливен за 2018 г. и концерт-спектакъл.  \r\n***   \r\nОт 19.30 часа на открита сцена на пл. „Хаджи Димитър“ ще има празничен концерт с участието на дует „Шик“, Маргарита Хранова и Йорданка Христова, а от 21.30 часа - празнични фойерверки.  \r\n*** \r\nОт 18.00 часа на Стария бряст, експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 11.00 часа Общинският съвет ще проведе редовното си заседание. \r\n*** \r\nОт 11.00 часа говорителят на ПГ на „БСП за България” Елена Йончева и народните представители Милко Недялков и Николай Цонков ще се срещнат с гражданите в залата на местното читалище, за да представят „Визия за България”. \r\n*** \r\nОт 16.00 часа зам.-председателят на ПГ на „БСП за България” Драгомир Стойнев и народните представители Георги Гьоков, Кольо Милев и Славчо Велков ще се срещнат със сержантите и офицерите от запаса в читалище „Климент Охридски“, за да представят „Визия за България”. От 18.00 часа, Стойнев, Гьоков и Велков  заедно  с депутата Петър Кънев, ще се срещнат с граждани в залата на хотел „Верея”.  \r\n*** \r\nОт 16.30 часа народните представители от ПГ на „БСП за България“ Валери Жаблянов, Цветан Топчиев и Николай Тишев ще имат среща в залата на общинската администрация, за да представят „Визия за България”. \r\n*** \r\nОт 18.00 часа народните представители от ПГ на „БСП за България“ проф. Иво Христов, Васил Антонов, Георги Търновалийски и Николай Бошкилов ще се срещнат с хората в читалище „Пейо Милев“, за да представят „Визия за България”. \r\n*** \r\nОт 10.30 часа в зала „Марица“ на Областна администрация Хасково ще заседава Областната комисия по транспорт.  \r\n*** \r\nОт  17.30 часа в зам.-председателят на ПГ на „БСП за България” Весела Лечева и народният представител Иван Ибришимов ще се срещнат с хората в  Голямата зала на общинска администрация, за да представят „Визия за България”. \r\n*** \r\nОт 17.30 часа в Изложбена зала на Регионална библиотека „Стилиян Чилингиров” ще бъде открита скулптурната изложба „Илюзии” на Исмаил Юсуфов. \r\n*** \r\nОт 09.00 часа в зала 363 ще се проведе редовна сесия на Общинския съвет.  \r\n*** \r\nОт 09.30 часа в Аулата на Университета ще се състои официалното откриване на научна конференция с международно участие МАТТЕХ 2018.  \r\n*** \r\nОт 17.00 часа пред Андрейковото училище ще се състои откриване на паметна плоча на мястото, където преди 120 години е създаден хор ”Родни звуци”.", "date": "2018.10.25", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2018/10/25/2582263/cnn-ofisat-na-televiziyata-v-nyu-york-e-evakuiran-kak-otrazihme-sluchiloto-sei.html", "text": "Водещите на телевизия СNN Попи Харлоу и Джим Скюто отразяват историята с подозрителните пакети, които в сряда получиха семейства Клинтън и Обама, когато в сградата на медията в Ню Йорк започва да свири пожарната система. Има нов пакет и той е вътре в студиото, откъдето излъчват двамата журналисти, съобщава на страницата си  CNN . \r\nПо високоговорителя екипът, който е на работа, е помолен да напусне сградата. Зрителите стават очевидци на случващото се в самото студио, докато полицията вече е пристигнала пред него. Подозрителният пакет е доставен в пощенската служба на Уорнър Брадърс, компанията-майка на CNN, в 9.30 ч. сутринта в сряда, както твърди служител от компанията. \r\n \"Оказа се малка самоделна бомба, скрита в тръбичка, пратката бе адресирана до Джон Бренан, бившият директор на ЦРУ, който сега е коментатор за NBC и MSNBC“, по думите на служителя. Пожарната аларма се задействала в 10:09 сутринта, тогава и всички, които в момента били на работа в сградата, били евакуирани. В същото време обаче CNN трябвало да излъчват новини на живо. Когато двамата водещи чули алармата, те просто задали въпрос на свой зрител, което им позволило да овладеят ситуацията, после превключили на рекламите и напуснали студиото. \r\nОбикновено новините се излъчват от студиото в Атланта и затова не е имало никакво прекъсване в самата програма. В контролната стая изпълнителният продуцент Мишел Мориц се свързала с молба към кореспондента Рене Марш, който се готвел за живо включване от бюрото във Вашингтон, да замести водещия. \r\nНа своите монитори Мориц видяла и репортера Шимон Прокупец пред друга камера във Вашингтонското бюро, той току-що бе съобщил за други подозрителни пакети и в момента събирал информация за ситуацията в Тайм Уорнър Център. И така, когато рекламите свършили и програмата навлязла във времето на новините, Марш обяснила евакуацията в Ню Йорк и се обърнала към Прокупец за повече информация. След няколко минути Харлоу и Скюто също били отново в студиото, живото телевизионно предаване продължило, благодарение на мобилния телефон на един член от екипа и на Skype app. \r\nЗрителите можели да видят как двамата водещи заедно с други служители на CNN се движат по 58-ма улица, надалеч от сградата на Тайм Уорнър Център. Дейвид Фуут, ръководител на техническия екип, използвал камерата от мобилния телефон, докато студийният оператор Фил Пърнис и мениджърът на техническата продукция Аликс Стайнфилд възстановявали комуникациите с Атланта. Харлоу и Скюто, всеки от тях имал по два телефона – единият, за да получават информация за развитие на събитията, а другият - за комуникация с контролната стая и да чуват гостите. Сцената била твърде сюрреалистична – отразявала се евакуацията на нюзрума в съвсем реално време.    \r\nЕдин от конкурентите на CNN, CBS News, предложил помощта си. Техните студия са съвсем наблизо до CNN на Западния бряг в Манхатън.  \r\nПрезидентът на CNN Worldwide Джеф Зукър им е благодарил за колегиалната подкрепа  \r\nСлед обед, Зукър насърчил хора от екипа, които биха могли да работят от дома си, да го направят, тъй като в сградата все още не пускали да се влиза. \r\n\"Искам да благодаря на всички колеги и особено на колегите от Ню Йорк, които ни помогнаха да продължим да излъчваме, докато тази криза се развиваше“, казал Зукър: „Наистина се гордея с вас. Благодаря ви.“  \r\nНюзрумът на CNN в Ню Йорк бил отворен в 3 часа след обед.  \r\n„На входа в централата на CNN в Атланта, където част от сградата е отворена за публика, ще поставим магнитометри“, обещал на екипа Зукър, „Зорко ще следим за сигурността във всички наши офиси и кореспондентски бюра по целия свят.“  Ивелина Ватова", "date": "2018.10.25", "title": "CNN: Офисът на телевизията в Ню Йорк е евакуиран. Как отразихме случилото се?"}
{"url": "http://www.focus-news.net/news/2018/10/25/2582265/kathimerini-bivsh-ministar-s-prisada-za-prane-na-pari.html", "text": "Бившият социалистически министър на отбраната Янос Папантониу и съпругата му Ставрула Кураку остават в ареста, след решението в сряда на съдебните власти в Атина. Те са обвинени за пране на пари във връзка с подкупи по държавен военен договор, информира гръцкият всекидневник  Kathimerini . \r\nПапантониу е върнат в затвора след близо 18-часови разпити. Той и съпругата му са били задържани късно във вторник, а после в сряда са били отведени в затвора в Коридалос, предградие на гръцката столица.   \r\nРазследващият магистрат и прокурорът са решили да оставят двойката в ареста, тъй като съществуват подозрения, че може да напуснат страната. Семейството има втори дом в Швейцария и банкова сметка в европейската държава. Освен това се смята,че може да извърши нови нарушения, ако остане на свобода.   \r\nПапантониу е отрекъл обвиненията, според които е изпрал 2 милиона и 800 хиляди евро, като ги е преобърнал в швейцарски франкове. Парите, както се твърди, е получил в 2003 година в замяна на осигурен договор за сделка с шест фрегати от гръцкия военноморски флот.  Приятел на бившия министър е съобщил, че е депозирал пари в банковата сметка на Папантониу, без да знае, че това е незаконно. Съдебните служители в момента разпитват свидетели и заподозрени. \r\nПапантониу е заявил, че арестът му е политически, намеквайки за „ употреба на правосъдието, която води до нарушаване на нашата демокрация“. И е добавил, че „Доктрината Полакис се прилага на практика“, като с този намек припомня за противоречивите коментари на здравния министър Павлос Полакис по-рано през октомври, според които правителството ще спечели изборна победа следващата година, „ако вкараме някои хора в затвора“.   \r\nВ отговор във Фейсбук Полакис е обвинил Папантониу, че принадлежи към т. нар. „доктрина Симитис“, намеквайки за корупцията в правителството на бившия социалистически премиер Костас Симитис.  Ивелина Ватова", "date": "2018.10.25", "title": "Kathimerini: Бивш министър с присъда за пране на пари"}
{"url": "http://www.focus-news.net/news/2018/10/25/2582264/vitsepremierat-valeri-simeonov-se-izvini-na-maykite-na-detsa-s-uvrezhdaniya-protestite-prodalzhavat-obzor.html", "text": "Вицепремиерът Валери Симеонов се извини на майките на деца с увреждания след извънреден Коалиционен съвет между ГЕРБ и „Обединени патриоти“ в Министерския съвет. Симеонов подчерта, че по никакъв начин не е целял да обиди, когото и да било. По думите му на проведения коалиционен съвет при министър-председателя е бил обсъден въпросът, свързан с медийната кампания по повод негово изявление и ежедневните протести пред Министерския съвет. Симеонов обясни, че в тази връзка по настояване на коалиционния съвет той поднася своите извинения на всички, които са били засегнати или са се почувствали обидени от неговото изказване в интервю пред телевизия СКАТ, където заявява, че законът за лица с увреждания е започнат като „опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Извинението си Симеонов поднесе минути, след като в телевизионно интервю заяви, че няма да се извини, тъй като от него се иска не извинение, а оставката. \r\nИзвинението на Симеонов се превърна в основна тема сред народните представители.  \r\nИзвинението на вицепремиера бе сред основните обсъждани теми в парламента. От ПГ на „БСП за България“ поискаха изслушване на Симеонов в парламента, но предложението беше отхвърлено. \r\nДПС настояха за оставката на вицепремиера, тъй като извиненията не вършили работа. Председателят на Парламентарната група Мустафа Карадайъ коментира, че Симеонов трябва час по-скоро да си отиде, защото той е воденичен камък на шията и на ГЕРБ, и на страната. \r\nЗаместник-председателят на ПГ на „БСП за България“ Драгомир Стойнев заяви, че са необходими нови избори и смяна на модела на управление. \r\nОт своя страна председателят на ПГ на ГЕРБ Цветан Цветанов коментира, че БСП не са алтернатива. По думите му в правителството няма задкулисие, а всичко излиза наяве. \r\nЛидерът на „Воля“ Веселин Марешки поиска оставките на Валери Симеонов и Красимир Каракачанов. Той обърна внимание, че Каракачанов е защитил Симеонов.  \r\nПред журналисти зам.-председателят на парламента Явор Нотев и член на \"Атака\" заяви, че оценката на партията за изявлението на вицепремиера Валери Симеонов остава непроменена. По думите му извинението е ново обстоятелство, което ще бъде обсъдено във връзка с отношенията в коалицията и решенията за по-нататъшни действия.  \r\nВъпреки поднесеното от вицепремиера Валери Симеонов извинение в 17.30 часа пред Министерския съвет отново се събраха около 100-150 протестиращи с искане за неговата оставка. Малко преди 19.00 часа протестиращите тръгнаха от Министерския съвет към Орлов мост“ и движението по бул. „Цар Освободител“ беше затворено в пространството от Министерския съвет до ул. „Георги С. Раковски“, където се намира централата на НФСБ. Те се заканиха да продължат с протестите до подаването на оставка от страна на Валери Симеонов.  \r\nЛюба АЛЕКСИЕВА", "date": "2018.10.25", "title": "Вицепремиерът Валери Симеонов се извини на майките на деца с увреждания, протестите продължават (ОБЗОР)"}
{"url": "http://www.focus-news.net/news/2018/10/25/2582266/pravitelstvoto-otselya-i-pri-tretiya-vot-na-nedoverie-obzor.html", "text": "Парламентът отхвърли вота на недоверие към кабинета „Борисов“ 3 на тема „Здравеопазване\". \"За\" вота гласуваха 99 народни представители, \"против\" - 133 и \"въздържали се\" - 0 , с което той бе отхвърлен. \r\nЗа да е успешен вотът, за него трябва да са гласували повече от половината от всички народни представители. При отхвърляне на вота на недоверие към правителството, такова може да се поиска на същото основание едва след 6 месеца. \r\nВотът бе внесен на 15 октомври с подписите на всички 79 народни представители от ПГ на „БСП за България“ заради провала на правителството в сферата на здравеопазването. Решението за него бе взето на заседание на Националния съвет на БСП в края на септември, а след това опозицията осъществи извънпарламентарни консултации със съсловните организации. Мотивите на опозицията бяха разделени на три части: състояние на здравеопазването, предложенията за реформи в системата и алтернативата на БСП. \r\nТова е третият вот на недоверие към кабинета. Предходните два на тема „Корупция“ и „Сигурност“ не успяха да минат. \r\nГласуването се проведе, след като в петък се осъществиха разискванията по него, които продължиха около 3 часа.  \r\nТогава в пленарна зала от БСП отново настояха кабинетът да подаде оставка. „За 10 години доведоха здравеопазването до там, че думите „достъпност“ и „безплатност“, се заменят с „връзки“ и с „пари“, изтъкна лидерът на БСП Корнелия Нинова. Левицата се обяви за връщане на държавата в управлението на здравната система, регулация и контрол, както и за гарантиран достъп на всеки до здравеопазване. От БСП посочиха, че управляващите са оставили здравната система да се оправя сама. Те настояха здравната система да работи в пазарни условия, при ясни правила за преструктуриране. \r\nПредседателят на ПГ на ГЕРБ Цветан Цветанов коментира: „Благодарим на БСП, че за първи път в парламентарната история, внесоха вот на недоверие за намерения“. „Вотът на недоверие е единственият системен подход на БСП за политически послания“, посочи той и обърна внимание на това, че БСП никога не дават алтернатива или решения на въпросите, които вълнуват гражданите. Д-р Даниела Дариткова от ГЕРБ заяви, че не забелязва в лидера на БСП Корнелия Нинова желание за диалог, а за противопоставяне. Тя определи алтернативата на левицата за здравеопазване като лозунг от добре забравеното старо време.  \r\nОт „Обединени патриоти“ защитиха мерките на правителството в сектор „Здравеопазване“. Те изтъкнаха 15-процентното увеличение на бюджета на НЗОК.  \r\nОт ДПС заявиха, че подкрепят вота заради безвремието в здравеопазването. Д-р Нигяр Джафер обърна внимание на неудържимия срив на доверие от страна на пациентите, на лекарите и медицинските специалисти към системата. Тя обяви, че ГЕРБ управлява 10 години, което е достатъчно време да види проблемите в здравеопазването и да ги коригира. \r\nПо време на разискванията в пленарна зала присъстваха вицепремиерът Томислав Дончев и министрите Кирил Ананиев, Боил Банов, Теменужка Петкова, Николина Ангелкова, Цецка Цачева, Нено Димов, Емил Караниколов, Румен Порожанов, Младен Маринов, Петя Аврамова. Премиерът Бойко Борисов не беше в залата заради ангажименти в Брюксел. След разискванията здравният министър Кирил Ананиев заяви, че „здрав“ вот на недоверие не се прави с „болни“ аргументи. Той опроверга твърденията на опозицията, че не е разговарял с никого за моделите за здравеопазване. Министърът уточни, че само пациентските и синдикалните организации са категорично против предлаганите два модела. Кирил Ананиев беше категоричен, че ще се срещне с всички политически сили, за да им обясни какви са изводите след дискусиите по новите модели. „Не сте виждали такъв подход, но може би и такъв ще трябва да видите“, коментира министърът. \r\nДеница КИТАНОВА", "date": "2018.10.25", "title": "Правителството оцеля и при третия вот на недоверие (ОБЗОР)"}
{"url": "http://www.focus-news.net/news/2018/10/25/2582269/nezavisimaya-gazeta-na-kremal-shte-predlozhat-da-se-darzhi-po-nadalech-ot-kitay.html", "text": "На планираната нова среща между Владимир Путин и Доналд Тръмп, която трябва да се състои на 11 ноември в Париж по време на проявите в чест на 100-годишнината от края на Първата свеотвна война, се очаква американският президент да повдигне темата за Китай, съобщава руският всекидневник  „Независимая газета“ .   \r\nЗа това коментират водещи експерти в сферата на международната политика. Приключилото посещение на Джон Болтън, помощникът на Тръмп по въпросите на националната сигурност,  в Руската федерация, засилва усещането, че от Кремъл Белият дом ще поиска разбиране по адрес на сдържаност към Пекин.   \r\n«Този въпрос в момента се обсъжда“, обяснил пред журналисти Тръмп, докато коментирал подготовката около предстоящата среща между двамата държавни глави в Париж. „Тя все още не е организирана, но вероятно ще се срещнем“.   \r\nОт Москва твърдят, че се разчита на разговор в пълен формат и пределно сериозен за бъдещето на двустранните отношения. Веднага след отпътуването на Болтън заместник министърът на външните работи Сергей обяснил, че е постигната предварителна договореност за парижката среща, като пояснил, че „ това няма да е среща на крак, в движение, а ще бъде отделен разговор.“  На въпроса дали ще има специален дневен ред за тази среща, дипломатът отговорил, че тя „предстои да бъде обсъдена допълнително“. Самият Болтън на пресконференцията в Москва също потвърди, че започва подготовката за подобна среща на върха между двата президенти в Париж.   \r\nНе трябва да се забравя обаче, че тя ще се състои след вътрешните партийни избори в САЩ за американския Конгрес, които ще са на 6 ноември.  Ивелина Ватова", "date": "2018.10.25", "title": "„Независимая газета“: На Кремъл ще предложат да се държи по-надалеч от Китай"}
{"url": "http://www.focus-news.net/news/2018/10/25/2582268/the-guardian-gladat-v-yemen-mozhe-da-se-prevarne-v-edin-ot-nay-loshite-spomeni.html", "text": "Йемен бързо върви към онова, което в паметта ни може да се превърне в място на най-страшния глад, предупреждава висш служител на ООН, участник в мисията за спешна помощ на арабската държава, цитиран от британския  The Guardian . \r\nСтраната е изпаднала в „ясна настояща опасност“ от масова смърт заради гладуване, 14 милиона, т.е. половината от населението й разчитат на помощ, за да оцеляват, казва заместник генералният секретар Марк Лоукок, отговарящ за хуманитарната помощ.   \r\nСраженията, които се водят, не позволяват на корабите да влязат в страната, да не говорим, че не стигат до онези, които се нуждаят от тях. Дори и след като се увеличава броят на спасителните операции, за да се помогне по осем милиона души, мисиите на Световната организация не са в състояние да се доберат до нуждаещите се от тяхната помощ. Бедата може да се окаже „ много по-голяма от всичко, което който и да е професионалист в тази област, би могъл да види през целия си  живот“, заявява Марк Лоукок. \r\nВече три години Йемен е в гражданска война, след като бунтовниците от шиитската екстремистка групировка „Хути”, поддържани от Иран завладяха по-голяма част от страната, включително и столицата Сана. През 2015 година Саудитска Арабия и нейните съюзници, в това число и Обединените арабски емирства, се включиха във войната. \r\nХиляди цивилни са буквално притиснати от въздушните атаки и смъртоносните бомбардировки, между минните полета, глада и инфекциозните болести. Избухналата холерна епидемия е най-лошата, която страната преживява в своята история.  Поне 10 000 души са избити, а милиони са интернирани заради ситуацията в страната, придобила известност като спешна хуманитарна катастрофа.   Ивелина Ватова", "date": "2018.10.25", "title": "The Guardian: Гладът в Йемен може да се превърне в един от най-лошите спомени"}
{"url": "http://www.focus-news.net/news/2018/10/25/2582267/izvestiya-ungariya-predlaga-na-kiev-dogovor-za-zashtita-na-natsionalnite-maltsinstva.html", "text": "Унгарският външен министър Петер Сиярто предлага на Украйна двете държави да сключат договор за защита на националните малцинства, съобщава руският всекидневник  „Известия“  . \r\nСпоред дипломат номер едно в Будапеща министърът на външните работи на Украйна Павел Климкин в сряда е получил проект за подобен договор. Сиярто отбелязва, че двете страни са се договорили за тази стъпка по-рано в Люксембург, за да преодолеят проблемите в двустранните отношения, които възникват в тази област, пише украинската „ Интерфакс“. Той е изразил надежда обсъждането на проекта да започне в началото на декември в Милано на министерската среща на ОССЕ и е подчертал, че е необходимо да се възстанови доверието между двете съседни държави.  \r\nСиярто е одобрил действията на Върховната рада в Киев, която е отхвърлила законопроекта за депортация на закарпатските унгарци и е изразил надежда, че украинските власти ще продължат да работят по реализацията на Закона за образованието.   \r\nПо-рано стана известно, че Климкин и Сиярто са се договорили да проведат консултации в Будапеща на ниво консулски представители по проблеми, свързани със Закарпатската област. \r\nПоредното изостряне на отношенията започва след като на 19 септември се появи видео с кадри, свидетелстващи как  консулството на Унгария в закарпатския град Берегово тайно издава унгарски паспорти на украински граждани . \r\nНа 4 октомври МВнР на Украйна обявява унгарския консул за персона нон грата и изразява надежда, че в бъдеще тази страна „ще се въздържа от неприятелски постъпки“. В същия ден и унгарската страна обявява, че изгонва от страната си украински дипломат като реакция на действията на Киев.  Ивелина Ватова", "date": "2018.10.25", "title": "„Известия“: Унгария предлага на Киев договор за защита на националните малцинства"}
{"url": "http://www.focus-news.net/news/2018/10/25/2582270/parlamentat-preodolya-prezidentskoto-veto-varhu-zakona-za-darzhavnata-sobstvenost-obzor.html", "text": "Парламентът преодоля ветото на президента Румен Радев върху част от последните промени в Закона за държавната собственост. „За“ повторното приемане на промените гласуваха 145 народни представители, а 65 бяха „против“. Измененията бяха подкрепени от ГЕРБ, ДПС, „Обединени патриоти“, „Воля“ и независимите депутати. „Против“ гласуваха само от БСП.  \r\nДържавният глава върна закона за ново обсъждане на 17 октомври. Парламентът прие промените на 10 октомври. Според президента със закона се създава възможност за скрита безплатна приватизация на дружества от забранителния списък по Закона за приватизация и следприватизационен контрол. Според председателя на правна комисия Данаил Кирилов употребата на понятието приватизация е неточна, тъй като то се отнася за прехвърляне чрез продажба, а не за апорт. \r\nВ мотивите си Румен Радев заяви, че е недопустимо правната уредба от средство за защита да се превръща в законодателни решения, които увреждат обществения интерес. Президентът обяви, че премахването на забраната за апортиране на имоти, собственост на търговски дружества от забранителния списък, противоречи на целта на списъка. Според президента Радев с измененията в закона се отнема възможността направилите апорт търговски дружества да имат блокираща квота при вземане на решения. В мотивите си държавният глава коментира, че в момента, когато останалите за приватизация обекти са малко, се увеличава интересът към търговските дружества от забранителния списък. „Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, заяви Румен Радев. Според председателя на правна комисия Данаил Кирилов промените предвиждат гаранции за запазване на публичния интерес, с възможност държавата да участва в стопанския живот при ясни правила. \r\nВетото върху промените на Закона за държавната собственост е десето за президента. Парламентът подкрепи само едно от тях - върху Закона за приватизация и следприватизационен контрол. Румен Радев наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс. \r\nБиляна ИВАНОВА", "date": "2018.10.25", "title": "Парламентът преодоля президентското вето върху Закона за държавната собственост (ОБЗОР)"}
{"url": "http://www.focus-news.net/news/2018/10/25/2582272/234-snegorina-sa-v-gotovnost-za-zimniya-sezon-v-stolitsata-obzor.html", "text": "234 снегорина са в готовност за зимния сезон в столицата. Това стана ясно от думите на кметa на Столична община Йорданка Фандъкова, която провери на готовността за зимно почистване на една от фирмите. От 23 октомври са започнали проверки на готовността за зимно почистване. Те се извършват от екипи на Столичния инспекторат. София е разделена на 8 зони, отделно от това са зони за общинските пътища и част от републиканската пътна мрежа, за която отговаря Столична община. \r\nКметът Фандъкова уточни, че фирмите разполагат с 53 снегорина за територията, която е извън градската част по републиканските и общинските пътища. По думите ѝ има и 52 броя допълнителна техника за града и 14 броя допълнителна за зоните около София.  \r\nВ различните райони на града са определени 68 местостоянки, където ще бъдат разположени първоначално снегорини за реакция при снеговалеж. \r\nТя съобщи, че тази година предварително ще бъде обработено избрано трасе с разтвор на натриев хлорид, за да се види дали това е подходящ метод за нашите условия. Фандъкова обърна внимание и на санкциите за снегопочистващите фирми и ги определи като сериозни. Тя припомни, че за миналия зимен сезон са наложени санкции в размер на над 3,5 млн. лв. за некачествено почистване. Контролната \r\n„За непочистена навреме спирка, навреме означава до 7.30 ч. фирмата дължи до 2000 лв. санкция. Ако снеговалежът започне след обяд, до 19.30 часа е срокът за почистване. Непочистени площади, тротоари, подходи към подлези и метростанции, пешеходни пътеки санкцията е за всеки 100 кв. м – 1000 лв. Ангажимент на собствениците на сгради е да почистят тротоарите пред своите сгради. Кметът Фандъкова посочи, че в организацията на работа по почистването на града е проучван и ползван опита на Виена. При посещението ѝ в австрийската столица е била представена технология за предварителна обработка с използването на воден разтвор, което се предвижда да бъде пилотно проучено., допълни кметът. Фандъкова коментира, че разчита на колегите си от Столичния инспекторат и припомни, че той разполага с GPS система, която следи в реално време почистването и работата на техниката. \r\nДеница КИТАНОВА", "date": "2018.10.25", "title": "234 снегорина са в готовност за зимния сезон в столицата (ОБЗОР)"}
{"url": "http://www.focus-news.net/news/2018/10/25/2582273/", "text": "Генералният секретар на Алианса подкрепя излизането на САЩ от Договора за премахване на ракетите със среден и малък обсег, но не иска надпревара във въоръжаването. Руското ръководство отрича обвиненията на Запада и само обвинява Алианса в агресивно поведение, за това пише в днешното си издание  „Ведомости“  .  \r\n„НАТО не възнамерява да разположи нови ядрени ракети в Европа въпреки „руската заплаха“, е заявил генералният секретар на Алианса Йенс Столтенберг в сряда. „ Всички страни, членки на НАТО, са уверени, че САЩ напълно спазват клаузите на Договора, проблемът е в поведението на Русия“, цитира го Reuters. Същевременно, според него, НАТО не иска нова студена война и надпревара във въоръжаването, затова и няма да инсталира на континента повече ядрени оръжия в отговор на новите руски крилати ракети. Става дума за  новата разработка на Русия 9М729. Именно тя, по мнение на САЩ, е нарушение на Договора за ликвидиране на ракетите със среден и малък обсег.    Ивелина Ватова", "date": "2018.10.25", "title": "„Ведомости“: НАТО няма намерение да разполага нови ядрени оръжия в Европа"}
{"url": "http://www.focus-news.net/news/2018/10/25/2582275/boepripas-ot-vtorata-svetovna-voyna-beshe-otkrit-v-sofiya-obzor.html", "text": "При изкопни работи за строежа на метрото в района на столичния булевард „Евлоги и Христо Георгиеви“ № 82 в столицата беше открит авиационен боеприпас. Пристигналите на място военнослужещи установиха, че това е осколъчнофугасна 220-килограмова авиационна бомба от времето на Втората световна война. \r\nДвижението в района беше ограничено, имаше промени и в маршрутите на автобусните линии №72, 75, 213, 280 и 9. Бяха евакуирани 129 ОУ „Антим I“, 164 гимназия „Мигел де Сервантес“, както и жилищните сгради. Районът се охраняваше от СДВР. На място пристигнаха специалисти от Военновъздушните сили (ВВС) и Сухопътните войски. За отстраняването на боеприпаса беше използвана подемна техника. Военна полиция осигури ескорт на придвижването и съдейства на органите на МВР за безопасността в района.  \r\nВ 19.00 часа специализираните екипи извършиха транспортиране на авиобомбата извън столицата. Авиобомбата ще бъде унищожена в четвъртъй в район, извън населени места, на полигона в Сливница.  \r\nМинистърът на отбраната Красимир Каракачанов на място благодари на военнослужещите за бързата и навременна реакция. Въпреки настъпилата тъмнина с професионалните си действия те успяха бързо да извлекат бомбата и да я транспортират извън София. Това даде възможност на евакуираните в близките блокове жители да се приберат в апартаментите си. \r\nБиляна ИВАНОВА", "date": "2018.10.25", "title": "Боеприпас от Втората световна война беше открит в София (ОБЗОР)"}
{"url": "http://www.focus-news.net/news/2018/10/25/2582274/the-times-po-sredata-na-krizata-s-brekzit-premierat-naznachi-nov-shef.html", "text": "Сър Марк Седуил работи с Тереза Мей от времето, когато тя беше вътрешен министър, съобщава авторитетният  The Times . \r\n Премиерът, като използва за оправдание правителствената криза, свързана с излизането на Обединеното кралство от Европейския съюз, назначи своя дългогодишен лейтенант за най-висш цивилен служител в държавната администрация без да спази формалната процедура по назначението.  \r\n54-годишният сър Марк Седуил е предложен за този най-висш пост след като бе обявено, че предшественикът му, 56-годишният сър Джеръми Хейууд, който се лекуваше от раково заболяване, няма да се върни на работа. Всъщност сър Марк изпълнява неговите функции от юни.   Ивелина Ватова", "date": "2018.10.25", "title": "The Times: По средата на кризата с Брекзит премиерът назначи нов шеф"}
{"url": "http://www.focus-news.net/news/2018/10/25/2582277/1-200-rozovi-balona-byaha-pusnati-pred-ndk-v-pamet-na-zhenite-zaginali-ot-rak-na-gardata-obzor.html", "text": "1 200 розови балона бяха пуснати пред НДК в памет на жените, загинали от рак на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“. Кампанията се осъществява с подкрепата на Столична община, Български форум на бизнес лидерите и Националния дворец на културата.  \r\nПо време на събитието кметът на София Йорданка Фандъкова съобщи, че в тазгодишната кампания профилактика на рака на гърдата участват 5 хил. жени, заети в сферата на здравеопазването, общинските училища и детските градини. „Това са всъщност хората, които даряват здраве, но също имат нужда от здраве“, обясни Фандъкова. \r\nИзпълнителният директор на ПСАГБАЛ „Света София“ д-р Гергана Коларова допълни, че 11 болници в градовете София, Пловдив, Варна и Стара Загора, са се включили в безплатните прегледи за рак на гърдата през месец октомври. Д-р Коларова отправи апел към жените от цяла България да ходят редовно на тези профилактични прегледи. Тя обърна внимание на това, че през 2017 г. двойно се е увеличила заболеваемостта сред най-младите, между 30-39 години.  \r\nД-р Тихомир Гемеджиев, завеждащ отделение гинекология за хирургия на млечната жлеза към ПСАГБАЛ „Света София“, съобщи, че с оглед на големия интерес през първите два петъка на месец ноември 2018 г. лечебното заведение отново ще извършва безплатни прегледи, с предварително записване на телефон: 02/4470 204. Той допълни, че през последните 2-3 години се забелязва ръст на профилактиката и се диагностицират все по-ранни случаи на рак на гърдата. Д-р Коларова и д-р Гемеджиев изказаха надежда, че с всяка година балоните, пускани в небето ще намаляват.", "date": "2018.10.25", "title": "1 200 розови балона бяха пуснати пред НДК в памет на жените, загинали от рак на гърдата (ОБЗОР)"}
{"url": "http://www.focus-news.net/news/2018/10/25/2582276/the-telegraph-pochti-nevazmozhno-e-da-se-izleze-ot-sdelkata-za-brekzit-preduprezhdava-glavniyat-prokuror.html", "text": "Почти няма възможност да се приключи сделката за Брекзит, която е започнала Тереза Мей, и да се излезе от нея, предупреди главният прокурор насред надигащата се опозиция срещу кабинета, информира  The Telegraph . \r\nДжефри Кокс, твърди се, е дал ясно да се разбере, че министрите няма да могат да променят митническите правила щом Обединеното кралство подпише сделката. \r\nЕвроскептиците настояват за „механизъм по излизането“ на Великобритания, който ще улесни държавата да скъса с досегашните правила, който да влезе в сила през март 2021 година, ако Лондон все още не е сключил споразумение с Брюксел. За него се твърди, че ще избегне твърдата граница с Ирландия, но евроскептиците смятат, че то ще остави Обединеното кралство в позиция на „постоянно васалство“ спрямо Европейския съюз.   Ивелина Ватова", "date": "2018.10.25", "title": "The Telegraph: Почти невъзможно е да се излезе от сделката за Брекзит, предупреждава главният прокурор"}
{"url": "http://www.focus-news.net/news/2018/10/25/2582278/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Сър Марк Седуил работи с Тереза Мей от времето, когато тя беше вътрешен министър, съобщава авторитетният  The Times . \r\n Премиерът, като използва за оправдание правителствената криза, свързана с излизането на Обединеното кралство от Европейския съюз, назначи своя дългогодишен лейтенант за най-висш цивилен служител в държавната администрация без да спази формалната процедура по назначението.  \r\n54-годишният сър Марк Седуил е предложен за този най-висш пост след като бе обявено, че предшественикът му, 56-годишният сър Джеръми Хейууд, който се лекуваше от раково заболяване, няма да се върни на работа. Всъщност сър Марк изпълнява неговите функции от юни. \r\n***  Почти няма възможност да се приключи сделката за Брекзит, която е започнала Тереза Мей, и да се излезе от нея, предупреди главният прокурор насред надигащата се опозиция срещу кабинета, информира  The Telegraph . \r\nДжефри Кокс, твърди се, е дал ясно да се разбере, че министрите няма да могат да променят митническите правила щом Обединеното кралство подпише сделката. \r\nЕвроскептиците настояват за „механизъм по излизането“ на Великобритания, който ще улесни държавата да скъса с досегашните правила, който да влезе в сила през март 2021 година, ако Лондон все още не е сключил споразумение с Брюксел. За него се твърди, че ще избегне твърдата граница с Ирландия, но евроскептиците смятат, че то ще остави Обединеното кралство в позиция на „постоянно васалство“ спрямо Европейския съюз. \r\n***  Йемен бързо върви към онова, което в паметта ни може да се превърне в място на най-страшния глад, предупреждава висш служител на ООН, участник в мисията за спешна помощ на арабската държава, цитиран от британския  The Guardian . \r\nСтраната е изпаднала в „ясна настояща опасност“ от масова смърт заради гладуване, 14 милиона, т.е. половината от населението й разчитат на помощ, за да оцеляват, казва заместник генералният секретар Марк Лоукок, отговарящ за хуманитарната помощ.   \r\nСраженията, които се водят, не позволяват на корабите да влязат в страната, да не говорим, че не стигат до онези, които се нуждаят от тях. Дори и след като се увеличава броят на спасителните операции, за да се помогне по осем милиона души, мисиите на Световната организация не са в състояние да се доберат до нуждаещите се от тяхната помощ. Бедата може да се окаже „ много по-голяма от всичко, което който и да е професионалист в тази област, би могъл да види през целия си  живот“, заявява Марк Лоукок. \r\nВече три години Йемен е в гражданска война, след като бунтовниците от шиитската екстремистка групировка „Хути”, поддържани от Иран завладяха по-голяма част от страната, включително и столицата Сана. През 2015 година Саудитска Арабия и нейните съюзници, в това число и Обединените арабски емирства, се включиха във войната. \r\nХиляди цивилни са буквално притиснати от въздушните атаки и смъртоносните бомбардировки, между минните полета, глада и инфекциозните болести. Избухналата холерна епидемия е най-лошата, която страната преживява в своята история.  Поне 10 000 души са избити, а милиони са интернирани заради ситуацията в страната, придобила известност като спешна хуманитарна катастрофа. \r\n***", "date": "2018.10.25", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/10/25/2582271/business-insider-india-nato-se-gotvi-za-nay-golyamoto-si-voenno-uchenie-no-blizo-do-rusiya-situatsiyata-stava-vse-po-goreshta.html", "text": "Силите на НАТО са готови за учението си в Норвегия „Трайдън Джънкчър“ (Trident Juncture), което е най-голямото след края на Студената война, информира индийският бизнес всекидневник  Business Insider (India) .  \r\nНо движение има и от другата страна на Балтийско море и в Калининград – области, които дълго са били горещи точки и за Русия, и за НАТО.  \r\nМосква контролираше Калининград от края на Втората световна война до разпада на СССР.  Днес анклавът, който е на площ от 86 кв. мили, е дом на милион жители, отделен от Руската федерация от Литва, Полша и Беларус и именно тази негова локация го прави изключително ценен. Това е единственото руско балтийско пристанище, което целогодишно е свободно от снега. Заедно с няколко въздушни бази, то е дом на 11 руски армейски корпус. Освен това районът граничи с историческата местност Сувалкия, на юг от река Неман, и проломът, който се образува там, локация, за която НАТО се страхува, че при евентуален конфликт може да бъде блокирана, и така да отреже връзката емжду Прибалтика и останалата част на Европа. Русия развива военните си съоръжения в региона.   Ивелина Ватова", "date": "2018.10.25", "title": "Business Insider (India): НАТО се готви за най-голямото си военно учение, но близо до Русия ситуацията става все по-гореща"}
{"url": "http://www.focus-news.net/news/2018/10/25/2582279/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Генералният секретар на Алианса подкрепя излизането на САЩ от Договора за премахване на ракетите със среден и малък обсег, но не иска надпревара във въоръжаването. Руското ръководство отрича обвиненията на Запада и само обвинява Алианса в агресивно поведение, за това пише в днешното си издание  „Ведомости“  .  \r\n„НАТО не възнамерява да разположи нови ядрени ракети в Европа въпреки „руската заплаха“, е заявил генералният секретар на Алианса Йенс Столтенберг в сряда. „ Всички страни, членки на НАТО, са уверени, че САЩ напълно спазват клаузите на Договора, проблемът е в поведението на Русия“, цитира го Reuters. Същевременно, според него, НАТО не иска нова студена война и надпревара във въоръжаването, затова и няма да инсталира на континента повече ядрени оръжия в отговор на новите руски крилати ракети. Става дума за  новата разработка на Русия 9М729. Именно тя, по мнение на САЩ, е нарушение на Договора за ликвидиране на ракетите със среден и малък обсег.   \r\n***  На планираната нова среща между Владимир Путин и Доналд Тръмп, която трябва да се състои на 11 ноември в Париж по време на проявите в чест на 100-годишнината от края на Първата свеотвна война, се очаква американският президент да повдигне темата за Китай, съобщава руският всекидневник  „Независимая газета“ .   \r\nЗа това коментират водещи експерти в сферата на международната политика. Приключилото посещение на Джон Болтън, помощникът на Тръмп по въпросите на националната сигурност,  в Руската федерация, засилва усещането, че от Кремъл Белият дом ще поиска разбиране по адрес на сдържаност към Пекин.   \r\n«Този въпрос в момента се обсъжда“, обяснил пред журналисти Тръмп, докато коментирал подготовката около предстоящата среща между двамата държавни глави в Париж. „Тя все още не е организирана, но вероятно ще се срещнем“.   \r\nОт Москва твърдят, че се разчита на разговор в пълен формат и пределно сериозен за бъдещето на двустранните отношения. Веднага след отпътуването на Болтън заместник министърът на външните работи Сергей обяснил, че е постигната предварителна договореност за парижката среща, като пояснил, че „ това няма да е среща на крак, в движение, а ще бъде отделен разговор.“  На въпроса дали ще има специален дневен ред за тази среща, дипломатът отговорил, че тя „предстои да бъде обсъдена допълнително“. Самият Болтън на пресконференцията в Москва също потвърди, че започва подготовката за подобна среща на върха между двата президенти в Париж.   \r\nНе трябва да се забравя обаче, че тя ще се състои след вътрешните партийни избори в САЩ за американския Конгрес, които ще са на 6 ноември. \r\n***  Унгарският външен министър Петер Сиярто предлага на Украйна двете държави да сключат договор за защита на националните малцинства, съобщава руският всекидневник  „Известия“  . \r\nСпоред дипломат номер едно в Будапеща министърът на външните работи на Украйна Павел Климкин в сряда е получил проект за подобен договор. Сиярто отбелязва, че двете страни са се договорили за тази стъпка по-рано в Люксембург, за да преодолеят проблемите в двустранните отношения, които възникват в тази област, пише украинската „ Интерфакс“. Той е изразил надежда обсъждането на проекта да започне в началото на декември в Милано на министерската среща на ОССЕ и е подчертал, че е необходимо да се възстанови доверието между двете съседни държави.  \r\nСиярто е одобрил действията на Върховната рада в Киев, която е отхвърлила законопроекта за депортация на закарпатските унгарци и е изразил надежда, че украинските власти ще продължат да работят по реализацията на Закона за образованието.   \r\nПо-рано стана известно, че Климкин и Сиярто са се договорили да проведат консултации в Будапеща на ниво консулски представители по проблеми, свързани със Закарпатската област. \r\nПоредното изостряне на отношенията започва след като на 19 септември се появи видео с кадри, свидетелстващи как  консулството на Унгария в закарпатския град Берегово тайно издава унгарски паспорти на украински граждани . \r\nНа 4 октомври МВнР на Украйна обявява унгарския консул за персона нон грата и изразява надежда, че в бъдеще тази страна „ще се въздържа от неприятелски постъпки“. В същия ден и унгарската страна обявява, че изгонва от страната си украински дипломат като реакция на действията на Киев.", "date": "2018.10.25", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/10/25/2582280/pregled-na-mezhdunarodnite-novini-do-6-chasa-agentsiya-fokus.html", "text": "Силите на НАТО са готови за учението си в Норвегия „Трайдън Джънкчър“ (Trident Juncture), което е най-голямото след края на Студената война, информира индийският бизнес всекидневник  Business Insider (India)/b>.  \r\nНо движение има и от другата страна на Балтийско море и в Калининград – области, които дълго са били горещи точки и за Русия, и за НАТО.  \r\nМосква контролираше Калининград от края на Втората световна война до разпада на СССР.  Днес анклавът, който е на площ от 86 кв. мили, е дом на милион жители, отделен от Руската федерация от Литва, Полша и Беларус и именно тази негова локация го прави изключително ценен. Това е единственото руско балтийско пристанище, което целогодишно е свободно от снега. Заедно с няколко въздушни бази, то е дом на 11 руски армейски корпус. Освен това районът граничи с историческата местност Сувалкия, на юг от река Неман, и проломът, който се образува там, локация, за която НАТО се страхува, че при евентуален конфликт може да бъде блокирана, и така да отреже връзката емжду Прибалтика и останалата част на Европа. Русия развива военните си съоръжения в региона. \r\n***  Бившият социалистически министър на отбраната Янос Папантониу и съпругата му Ставрула Кураку остават в ареста, след решението в сряда на съдебните власти в Атина. Те са обвинени за пране на пари във връзка с подкупи по държавен военен договор, информира гръцкият всекидневник  . \r\nПапантониу е върнат в затвора след близо 18-часови разпити. Той и съпругата му са били задържани късно във вторник, а после в сряда са били отведени в затвора в Коридалос, предградие на гръцката столица.   \r\nРазследващият магистрат и прокурорът са решили да оставят двойката в ареста, тъй като съществуват подозрения, че може да напуснат страната. Семейството има втори дом в Швейцария и банкова сметка в европейската държава. Освен това се смята,че може да извърши нови нарушения, ако остане на свобода.   \r\nПапантониу е отрекъл обвиненията, според които е изпрал 2 милиона и 800 хиляди евро, като ги е преобърнал в швейцарски франкове. Парите, както се твърди, е получил в 2003 година в замяна на осигурен договор за сделка с шест фрегати от гръцкия военноморски флот.  Приятел на бившия министър е съобщил, че е депозирал пари в банковата сметка на Папантониу, без да знае, че това е незаконно. Съдебните служители в момента разпитват свидетели и заподозрени. \r\nПапантониу е заявил, че арестът му е политически, намеквайки за „ употреба на правосъдието, която води до нарушаване на нашата демокрация“. И е добавил, че „Доктрината Полакис се прилага на практика“, като с този намек припомня за противоречивите коментари на здравния министър Павлос Полакис по-рано през октомври, според които правителството ще спечели изборна победа следващата година, „ако вкараме някои хора в затвора“.   \r\nВ отговор във Фейсбук Полакис е обвинил Папантониу, че принадлежи към т. нар. „доктрина Симитис“, намеквайки за корупцията в правителството на бившия социалистически премиер Костас Симитис. \r\n***  Водещите на телевизия СNN Попи Харлоу и Джим Скюто отразяват историята с подозрителните пакети, които в сряда получиха семейства Клинтън и Обама, когато в сградата на медията в Ню Йорк започва да свири пожарната система. Има нов пакет и той е вътре в студиото, откъдето излъчват двамата журналисти, съобщава на страницата си  . \r\nПо високоговорителя екипът, който е на работа, е помолен да напусне сградата. Зрителите стават очевидци на случващото се в самото студио, докато полицията вече е пристигнала пред него. Подозрителният пакет е доставен в пощенската служба на Уорнър Брадърс, компанията-майка на CNN, в 9.30 ч. сутринта в сряда, както твърди служител от компанията. \r\n \"Оказа се малка самоделна бомба, скрита в тръбичка, пратката бе адресирана до Джон Бренан, бившият директор на ЦРУ, който сега е коментатор за NBC и MSNBC“, по думите на служителя. Пожарната аларма се задействала в 10:09 сутринта, тогава и всички, които в момента били на работа в сградата, били евакуирани. В същото време обаче CNN трябвало да излъчват новини на живо. Когато двамата водещи чули алармата, те просто задали въпрос на свой зрител, което им позволило да овладеят ситуацията, после превключили на рекламите и напуснали студиото. \r\nОбикновено новините се излъчват от студиото в Атланта и затова не е имало никакво прекъсване в самата програма. В контролната стая изпълнителният продуцент Мишел Мориц се свързала с молба към кореспондента Рене Марш, който се готвел за живо включване от бюрото във Вашингтон, да замести водещия. \r\nНа своите монитори Мориц видяла и репортера Шимон Прокупец пред друга камера във Вашингтонското бюро, той току-що бе съобщил за други подозрителни пакети и в момента събирал информация за ситуацията в Тайм Уорнър Център. И така, когато рекламите свършили и програмата навлязла във времето на новините, Марш обяснила евакуацията в Ню Йорк и се обърнала към Прокупец за повече информация. След няколко минути Харлоу и Скюто също били отново в студиото, живото телевизионно предаване продължило, благодарение на мобилния телефон на един член от екипа и на Skype app. \r\nЗрителите можели да видят как двамата водещи заедно с други служители на CNN се движат по 58-ма улица, надалеч от сградата на Тайм Уорнър Център. Дейвид Фуут, ръководител на техническия екип, използвал камерата от мобилния телефон, докато студийният оператор Фил Пърнис и мениджърът на техническата продукция Аликс Стайнфилд възстановявали комуникациите с Атланта. Харлоу и Скюто, всеки от тях имал по два телефона – единият, за да получават информация за развитие на събитията, а другият - за комуникация с контролната стая и да чуват гостите. Сцената била твърде сюрреалистична – отразявала се евакуацията на нюзрума в съвсем реално време.    \r\nЕдин от конкурентите на CNN, CBS News, предложил помощта си. Техните студия са съвсем наблизо до CNN на Западния бряг в Манхатън.  \r\nПрезидентът на CNN Worldwide Джеф Зукър им е благодарил за колегиалната подкрепа  \r\nСлед обед, Зукър насърчил хора от екипа, които биха могли да работят от дома си, да го направят, тъй като в сградата все още не пускали да се влиза. \r\n\"Искам да благодаря на всички колеги и особено на колегите от Ню Йорк, които ни помогнаха да продължим да излъчваме, докато тази криза се развиваше“, казал Зукър: „Наистина се гордея с вас. Благодаря ви.“  \r\nНюзрумът на CNN в Ню Йорк бил отворен в 3 часа след обед.  \r\n„На входа в централата на CNN в Атланта, където част от сградата е отворена за публика, ще поставим магнитометри“, обещал на екипа Зукър, „Зорко ще следим за сигурността във всички наши офиси и кореспондентски бюра по целия свят.“ \r\n***  Лидерът на републиканците в Сената на американския Конгрес Мич Макконъл изказал благодарност към правоохранителните органи и тайните служби  за инцидентите с подозрителните пратки в страната, информира  .   \r\n\"Солидарен съм с всички американци, които осъждат днешните опити за вътрешен тероризъм. Американците са единни в своята признателност към тайните служби, пощите и правохранителните органи на САЩ, които защитиха нашите лидери и публични личности от подобни недопустими действия“, написа той в сряда в Туитър.  \r\n***  Правителството в Никозия обяви, че няма да допусне да го въвлекат в играта на нерви, която играе Турция, обяви англоезичният всекидневник  , след предупрежденията на Анкара, че тя няма да позволи никакви активности в източното Средиземноморие без нейно участие.  \r\nПравителственият прессекретар Продромос Продрому заяви, че Турция се опитва да създава напрежение в региона, но Кипър няма да се въвлече в тази игра и ще продължи да се опира на международното право. \r\n“Много от действията на Турция са незаконни и в нарушение на международното право, но в никакъв случай ние няма да се присъединим към тази изкуствена атмосфера, с която се прави опит да се създаде фалшива представа за съществуването на различия или спорове,” е заявил Продрому.  \r\nПо-рано турският военен министър каза, че Анкара няма да позволи на Гърция да се намесва в нейните работи в източното Средиземно море. Това се случи няколко дни след като турската страна се оплака, че гръцка фрегата е обезпокоила неин кораб, който е проучвал енергийни ресурси в региона.  \r\nВъпросът за подобни запаси в тази част на Средиземно море, както и спорът за морските граници на Гърция пораждат напрежения между натовските съюзници, разделени от Егейско море.   \r\nИнтересите и претенциите на Турция, Гърция и Република Кипър си съвпадат по отношение на юрисдикцията на офшорните петролни и газови зони в източното Средиземно море. \r\n***  „Оставам отворен към опозицията и съм готов да включим нейните предложения за укрепване на идентичността, за гарантиране на гласуването в Гърция, на нашата интеграция в ЕС“, това е обявил Зоран Заев и е добавил, че по-късно в сряда ще проведе консултации с всички парламентарни групи, съобщава   . \r\n„Искам да проведа първата консултация. Правителството направи предложенията си за промени и ги изпрати в Парламента, но преди да започнем дебатите, искам да седнем и заедно окончателно да ги подготвим. Ако депутатите са готови, ще го направим в четвъртък, дори и ако сесията за въпроси и огтовори да се отолжи за 31 октомври.“ Това е казал Заев пред македонски репортери, докато в сряда е бил на посещение в археологическата забележителност „Стоби“ в централна Македония. \r\n*** \r\nb>  На 25 октомври, сряда, Турция и Европейският съюз ще се срещнат, за да разговарят за „политическия диалог“  помежду им, информира турската агенция  Anadolu Agency , като цитира изявление на турския външен министър  \r\nВ дневния ред на срещата са включени теми, свързани с развитието на преговорния процес между Турция и ЕС, финансовото сътрудничество, включително предприсъединителните фондове и либерализацията на визовия режим, митническия съюз, енергетика, търговия, борбата с тероризма и въпроси, свързани с миграцията. \r\n“Ще обменим мнения по регионални и международни теми, и по-специално Сирия, Ирак и мирът в Близкият изток”, се уточнява в изявлението на турското външно министерство. \r\nТурската делегация ще се води от заместник външния министър и директор по европейските въпроси посланик Фарук Каймакчи, а делегацията на ЕС – от заместник генералния секретар Жан-Кристоф Белиар и генералния директор по политиката за съседство и преговори за разширяване към Европейската Комисия Кристиян Даниелсон. \r\nТурция кандидатства за членство в Европейската икономическа общност, предшественик на ЕС в 1987 г., в 1997 г. страната бе готова за приемане в блока, а разговорите за присъединяване започнаха в 2005 година. \r\n***  Ако се докаже, че в убийството на журналиста Джамал Хашоги е замесено саудитското разузнаване, Франция  може да наложи санкции на арабското кралство, информира агенция  Reuters , като цитира изявление в сряда на Бенжамен Гриво, говорител на правителството в Париж.  \r\nДо този момент Франция беше сдържана в изказванията си по повод смъртта на Хашоги, като се съобразяваше с тесните си дипломатически контакти с Рияд и активните си търговски отношения в сфери като енергетика, финанси и оръжия. \r\n“Докато фактите не бъдат съвсем точно изяснени и потвърдени от нашите информационни служби, няма да вземаме никакво окончателно решение“, е заявил Гриво. „От друга страна обаче, след като случаят се осветли и те подкрепят с доказателства за отговорността на Саудитска Арабия, тогава ще направим нужните изводи и ще предприемем съответните мерки“. \r\nЗа първи път в сряда Париж публично обяви възможността от налагане на санкции, макар че дипломатите предупреждават, че няма да има „прибързани“ решения и че се изказват опасения да не се нарушат политическите взаимоотношения на Франция с кралството. Гриво добавя, че предприемането на каквито и да е санкции няма да засегне само и единствено ограничаване на оръжейните продажби. Правителственият говорител не е направил допълнителни подробности. \r\n Източник от президентската институция също е уточнил, че страната няма да предприема никакво прибързано решение за „бъдещето на нашата стратегическа връзка“, като е уточнил, че “партньорството между Франция и Саудитска Арабия не е свързано само със сътрудничество в отбраната, но също и в области като икономика, култура, енергетика”.  \r\nВ понеделник германският канцлер Ангела Меркел нарече убийството „чудовищно“ призова да не се изнася оръжие за Рияд, докато не се изясни случаят. За разлика от нея във вторник френският президент Макрон отказа да обсъжда въпроси, свързани с оръжейните доставки. \r\nОт 2008 до 2017 година Саудитска Арабия е вторият най-голям купувач на френско оръжие, като сделките възлизат общо на повече от 11 милиарда евро. \r\n***  Министър-председателят на Македония Зоран Заев изрази увереност, че воденото от него правителство ще завърши четиригодишния си мандат. Съгласно думите му, в страната не трябва да бъдат организирани предсрочни парламентарни избори, защото за тях са важни опозицията, албанските политически партии и преди всичко – парламента, съобщава електронното издание на скопския вестник  „Нова Македония“ . \r\n„Знаете моята позиция, освен ако е крайно необходимо  и всички важни фактори го предизвикат, тогава биха отишли на избори. Аз вярвам в пълния мандат, преди всичко заради икономиката, заради бизнеса, заради всички институции, заради гражданите - да могат най-накрая да планират, а това означава и успех и развитие и цялостен растеж“, коментира Заев в отговор на журналистически въпроси при посещението си в Стоби. \r\nТой добави, че изборите ще бъдат необходимост, ако ситуацията в парламента бе различна.  \r\n„Сега виждаме, че тя е възможна и ние ще продължим по този път. Знам, че в началото на април или в края на март ще има президентските избори. Вероятно до края на годината ще утвърдим, че само те ще бъдат проверени, но пак ще повторя, аз съм само един от тези, които са важни за такива решения, тук е важна опозицията, албанските политически партии, тук преди всичко е важен парламентът“, подчерта македонският премиер. \r\nНа въпрос дали депутатите от опозицията, които в петък подкрепиха предложението за присъединяване към конституционни промени ще станат членове на СДСМ , той отговори, че те са членове на ВМРО-ДПМНЕ.", "date": "2018.10.25", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/25/2582281/gd-granichna-politsiya-intenziven-e-trafikat-za-tovarni-avtomobili-na-izhod-na-balgaro-turskata-i-balgaro-rumanskata-granitsa.html", "text": "Интензивен е трафикът за товарни автомобили на изход на българо-турската и българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход. На българо-румънската граница трафикът е интензивен на гранични контролно-пропускателни пунктове „Дунав мост“ и „Дунав мост 2“ за товарни автомобили на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. \r\nОт 24 октомври 2018 поради лоши метеорологични условия и ниско ниво на река Дунав, фериботнните платформи обслужващи Оряхово - Бекет, Никопол - Турну Мъгуреле и Свищов - Зимнич са преустановили работа.", "date": "2018.10.25", "title": "ГД „Гранична полиция“: Интензивен е трафикът за товарни автомобили на изход на българо-турската и българо-румънската граница"}
{"url": "http://www.focus-news.net/news/2018/10/25/2582282/euractiv-boltan-testva-kavkazkite-vodi-za-da-prokara-amerikanskite-interesi.html", "text": "След Москва, където трябваше да се оправя с тежките напержения между Кремъл и Белия дом, в сряда помощникът на американския президент по въпросите на националната сигурност Джон Болтън пристигна в Азербайджан. Той ще посети и другите две кавзаски държави – Грузия и Армения. Тези три визита са част от усилията, които коментаторите описват като опит да се изолира Иран, коментира електронното издание  EURACTIV . \r\nВ Азербайджан той се срещна с външния министър Елмар Мамадяров, който изтъкна, че страната му се кооперира със САЩ в няколко области, особено в борбата с тероризма. В разговора първият дипломат на кавказката държава е подчертал, че страната му е богата на изкопаеми горива, не се стреми да се присъединява към военни или политически блокове, но е активна и отворена за сътрудничество в борбата с глобалните заплахи. Накрая той е благодарил на президентския помощник за подкрепата на САЩ за практическото приложение на проектите, инициирани от Азърбайджан.   \r\nМестните медии са цитирали Болтън, който е похвалил приноса на Азърбайджан в операциите в Афганистан и уе изтъкнал стратегическото значение на двустранните отношения. Мамадяров е информирал Болтън за развоя на преговориня процес около арменско-азърбайджанския конфликт в Нагорни Карабах, като ключовото послание е било, че „сегашното положение е неприемливо и неустойчиво“. На срещата са обсъждани енергийни, транспортни и транзитни поректи, инициирани от Азърбайджан, специално внимание е било отделено на ж.п. линията Баку-Тбилиси-Карс и на Южния газов коридор, който се подкрепя и от Европейския съюз, и от САЩ, а когато изграждането му приключи в 2020 година, за първи път ЕС ще има възможност да получава не-руски газ от Изтока.  Ивелина Ватова", "date": "2018.10.25", "title": "EURACTIV: Болтън тества кавказките води, „за да прокара американските интереси“"}
{"url": "http://www.focus-news.net/news/2018/10/25/2582284/predstoyashti-sabitiya-v-stranata-za-25-oktomvri-agentsiya-fokus.html", "text": "*** \r\nОт 11.00 часа на „Дондуков“ 2 държавният глава Румен Радев ще се срещне с вицепремиера и министър на външните работи на Република Словения Миро Церар. По-късно през деня, от 13.00 часа, на „Дондуков“ 2 президентът ще приеме Франческо Рока  - председател на Международната федерация на Червения кръст/Червения полумесец. Той е на посещение у нас по повод отбелязването на 140-годишнината от създаването на БЧК, което се провежда под патронажа на държавния глава Румен Радев.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 11.30 часа в Северното фоайе на Народното събрание председателят на парламента Цвета Караянчева ще връчи удостоверенията на сътрудниците от „Студентската програма за законодателни проучвания” към парламента. \r\n*** \r\nОт 14.10 часа в Министерството на външните работи вицепремиерът и министър на външните работи Екатерина Захариева ще се срещне със словенския си колега Миро Церар.  \r\n*** \r\nОт 08.00 часа в София Тех Парк ще се проведе CEE Block Sofia 2018. \r\n*** \r\nОт 09.00 часа в клуб 42, НДК ще започне конференцията „Зелени градове за устойчива Европа“. \r\n*** \r\nОт 09.00 часа в International Business School, зала Универсум (улица „Винсент ван Гог\" 7, до МОЛ „Парадайс”) ще бъде открита XIV национална конференция по е-Образование, която ще премине под мотото „Дигитални умения за устойчиво е-Образование”. Зам.-министърът на образованието и науката Деница Сачева ще открие събитието.  \r\n*** \r\nОт 09.30 часа в хотел „Хилтън“ еврокомисарят Мария Габриел ще участва в конференцията „Трафик на хора и киберпрестъпления\" по повод Европейския ден за борба с трафика на хора. В събитието ще се включат още кметът на София Йорданка Фандъкова, председателят на фондация Ханс Зайдел Урсула Менле, посланикът на Обединеното кралство Ема Хопкинс, Явор Колев, председателят на ПГ на ГЕРБ и председател на Комисията по вътрешна сигурност и обществен ред Цветан Цветанов и др.  \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В.,  Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в Клуб 42 на Националния дворец на културата ще се проведе Европейска конференция „Зелени градове за устойчива Европа“.   \r\n*** \r\nОт 10.00 часа в зала „Европа“ в конферентен център „Глобус“ на ет. 2 в сградата на КНСБ Владислав Горанов и социалният министър Бисер Петков ще представят параметрите на проекта за държавен бюджет за 2019 година пред членовете на Координационния съвет на КНСБ.  \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М., Минчо М. и Иво И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Поля П., Спасен Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Центъра за култура и дебат „Червената къща“ (ул. „Л. Каравелов“ 15) ще отвори врати за посетители. Семинарната програма ще започне с презентации и демонстрации на 3D визуализации.  \r\n*** \r\nОт 11.00 часа Селскостопанска академия ще отбележи празника на земеделската наука „Даровете на природата“, който е професионален празник на работещите в областта на земеделската наука. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С.., на които са повдигнати обвинения за организиране и ръководене на организирана престъпна група. \r\n*** \r\nОт 11.30 часа в Националния пресклуб  на БТА ще се проведе пресконференция на Българската академия по естетична стоматология (БАЕС) и Факултетът по дентална медицина при МУ - Пловдив за проблемите на пациентите с увреждания в областта на лицето. \r\n*** \r\nОт 13.00 часа в сградата на Българската стопанска камара ще се проведе национална конференция на тема „Предизвикателства пред развитието на човешкия капитал в индустрията“. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Станислав С., Станислав Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу  Брайан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.30 часа в зала 25 в сградата на на бул. „Генерал Михаил Д. Скобелев“ № 23, 102 състав на Софийски районен съд (СРС), ще разгледа делото срещу обвиняемите К. Паунов, Г. Стоянов, В. Златков и Н. Костевски, във връзка с инцидент с аварирал асансьор в СБАЛ „Майчин дом“ през 2010 г. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Десислава Иванчева, Биляна Петрова и Петко Дюлгеров и др., на които са повдигнати обвинения за подкуп. \r\n*** \r\nВ 15.00 часа в зала „София“ на БЧК с редица празнични прояви ще бъдат отбелязани 140 години от създаването на организацията. Юбилеят е под почетния патронаж на президента на Република България Румен Радев. От 17.00 часа Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. В 19.00 часа е началото на тържественото честване на 140-годишнината в Народния театър „Иван Вазов“ с участието на президента Румен Радев. След официалните приветствия предстои концерт, под надслов „Заедно помагаме“, в който изтъкнати български изпълнители даряват таланта си за каузата на БЧК. \r\n*** \r\nОт 17.30 часа в ДГ №123 „Шарл Перо” в кв. „Горубляне“ ще бъде открит библиотечен кът. \r\n*** \r\nОт 18.00 часа в галерия „Райко Алексиев“ ще бъде открита изложбата „Обекти и алегории“ на Атанас Ташев. \r\n*** \r\nОт 18.00 часа в Театър Азарян АСТ фестивал за свободен театър ще представи пърформансът „Invisible Republic” \r\n*** \r\nОт 18.00 часа в клуб „Журналист в Съюза на българските журналисти ще се проведе среща с най-популярния и превеждан автор на Латвия - Янис Йоневс, по повод премиерата на българското издание на книгата му „Йелгава 94“. \r\n*** \r\nОт 18.00 часа в Лозенец зам.-председателят на ПГ на „БСП за България” Крум Зарков и народният представител Ирена Анастасова ще се срещнат с граждани в читалище \"Пенчо Славейков 1921“, за да представят „Визия за България”. \r\n*** \r\nОт 18.30 часа в Студио 5 на  НДК ще се състои акустичен концерт на Христо Деянов, на който той ще представи новите си песни. \r\n*** \r\nОт 19.00 часа в галерия „Сердика” на Женски пазар, ще бъде представена изложбата „Peli“ на италианския художник Стефано Пизано, с куратор Стефан Стоянов. \r\n*** \r\nОт 20.00 часа в зала 1 на НДК ще се състои концерт на Лили Иванова. \r\n*** \r\nОт 11.00 часа кметът на Община Банско Георги Икономов ще проведе ритуал „първа копка” на проект за изграждане на подпорни стени по двата бряга на река Глазне.  \r\n*** \r\nОт 10.30 часа в заседателната зала на общинската администрация ще се проведе информационна среща, на която ще бъдат представени възможностите за кандидатстване през 2019 г. (Индикативните годишни работни програми - ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n***   \r\nОт 09.00 часа в зала „22 септември“ ще бъде поставено началото на кръгла маса на тема „Бъдеще за науките за древността“.  \r\n*** \r\nОт 11.00 часа в кв. „Вароша“ на ул. „Бистрица“ 12В, където се намира административната сграда на Дирекция „Национален парк Рила“ ще се състои церемония „Първа копка“ за изграждане на посетителски информационен център, достъпен за хора със специфични нужди и в неравностойно положение. \r\n*** \r\nОт 18.30 часа в БГ кафе (ул. „Иван Михайлов“ 58), експерти на коалицията от неправителствени организации и граждански групи „За да остане природа в България“ ще проведат информационна среща в защита на Национален парк Пирин. \r\n*** \r\nОт 09.00 часа в зала „Георги Баев“ на Културен център „Морско казино“ – Бургас ще се проведе международна научна конференция „Арт терапия – създаване на нови идеи и нови ценности“. \r\n*** \r\nОт 09.30 часа в Изложбен център Флора Бургас ще бъдат представени глобалните тенденции за устойчиво развитие на градовете и жилищната политика, предназначен за експерти от Общината и общински структури. \r\n*** \r\nОт 10.00 часа в Експоцентър „Флора“ Общината организира съвместно с Фондация „Подслон за човечеството\"/Хабитат България информационен ден по темата за подобряване на жилищните условия и предизвикателствата, свързани с промяната на климата на територията на страната, в частност на територията на областта. От 14.00 часа ще се проведе и доброволческа акция за пребоядисване на най-дългата училищна ограда в града. В нея ще се включат учители, ученици и родители от СУ „Димчо Дебелянов\".  \r\n*** \r\nОт 10.30 часа кметът на Бургас Димитър Николов ще посрещне в Заседателната зала на Общината бургаската смесена двойка в спортна акробатика Мариела Костадинова и Панайот Димитров, спечелили два златни медала на младежката олимпиада в Буенос Айрес. \r\n*** \r\nОт 12.30 часа в Изложбен център Флора Бургас ще се проведе конференция на тема „Адаптация към изменението на климата – перспективи пред общините в област Бургас“. От 13.00 часа Атанаска Николова - заместник-министър на околната среда и водите, заедно с експерти от Световната банка, ще представи проект на Национална стратегия за адаптация към изменението на климата и План за действие. \r\n*** \r\nОт 16.30 часа на площад „Тройката“ ще се проведе празничен концерт като част от проекта за интегриран подход в образователната интеграция на ученици в общината. \r\n*** \r\nОт 18.00 часа в зала 2 на Експо център „Флора“ ще бъде представен проектът „Гласове от залива“ на Росен Сеновски. \r\n*** \r\nОт 18.00 часа в Галерия „13-то стъпало“ ще бъде открита фотоизложбата „Родопски шарки” на Цончо Балканджиев. \r\n*** \r\nОт 18.00 часа в залата на градската библиотека, експерти на коалицията от неправителствени организации и граждански групи „За да остане природа в България“ ще проведат информационна среща в защита на Национален парк Пирин. \r\n*** \r\nОт 09.30 часа Пленумът на Висшия съдебен съвет ще проведе работно заседание в зала 1 на Икономическия университет – Варна.   \r\n*** \r\nОт 10.30 часа в Специално училище за  ученици с нарушено зрение „Проф. д-р Иван Шишманов“ ще бъде открита първата на територията на Община Варна детска площадка за игра, съобразена с уврежданията и възможностите на обучаващите се деца. \r\n*** \r\nОт 13.30 часа в Административен съд – Варна ще се проведе второто открито заседание по административното дело срещу Наредба на Общински съвет – Варна за условията и реда за записване, отписване и преместване на деца в общински детски градини, полудневни и целодневни подготвителни групи към училищата. \r\n*** \r\nОт 17.30 часа в зала Аулата на Икономически университет – Варна ще се състои тържествен концерт на оркестъра на Военноморските сили на България. \r\n*** \r\nОт 09.00 часа в голямата зала на Община Велико Търново ще започне заседанието на Общински съвет – Велико Търново. \r\n*** \r\nОт 10.00 часа в Ритуалната зала на Община Велико Търново ще се проведе среща във връзка с Националната програма за силанизация на детските зъби. Официалната тема на кръглата маса е „Популяризиране на Национална програма за профилактика на оралните заболявания при деца за подобряване на познанията и културата на различни целеви групи от населението в областта на профилактиката на оралните заболявания“. \r\n***  \r\nОт 10.30 часа в регионалния пресклуб на БТА ще се състои пресконференция на Бюрото по труда.  \r\n***  \r\nОт 13.30 часа в ПГ по туризъм „Д-р Васил Берон“ ще бъде представена книгата „Заточена любов“ от Иванета Пейкова, ученичка в XII „а\" клас на гимназията. Събитието е част от дейностите на училището, посветени на Националната седмица на четенето – 2018 г., в изпълнение на Плана за действие към Националната стратегия за насърчаване и повишаване на грамотността (2014-2020 г.).  \r\n***  \r\nОт 13.30 часа в МДТ „Константин Кисимов“ ще се състои пресконференция за мюзикъла „Вражалец” по пиесата на Ст. Л. Костов и музика на Дечо Таралежков.  \r\n*** \r\nОт 17.00 часа в конферентната зала на ИЗ „Рафаел Михайлов\" ще се проведе представяне на Каталог „70 години великотърновски художници 1948-2018\". \r\n***  \r\nОт 19.00 часа в МДТ \"Константин Кисимов\" ще бъде представена „Духът на поета“ – театрална постановка.  \r\n*** \r\nОт 09.00 часа в Конферентния център на Областна администрация – Видин ще бъде открита IV Международна конференция „Модернизационни тенденции в стопанския и културния живот на Видинско и Тимошко – XVIII-XX век”. \r\n*** \r\nОт 11.00 часа на ул. „Раковска“ 13 кметът на Община Видин Огнян Ценков ще открие Клуб на туриста-ветеран „Белият Дунав“. \r\n*** \r\nОт 10.30 часа в детския отдел на Регионална библиотека „Христо Ботев” ще се проведат инициативи по повод Националната седмица на четенето. \r\n*** \r\nОт 10.30 часа в заседателната зала на Областна администрация – Враца ще се проведе заседание на Областния щаб за изпълнение на Плана за защита при бедствия във връзка с подготовката за зимния сезон.  \r\n*** \r\nОт 17.30 часа в Общата читалня на Регионална библиотека „Христо Ботев” ще бъде представена книгата „Живот в скалите” на Мария Лалева. \r\n*** \r\nОт 10.00 часа в Националния музей на образованието – Габрово ще бъде открита международна научна конференция „Музеите и училищната история“. \r\n***  \r\nОт 13.30 часа в НЧ \"Напредък-1869\" Държавна опера – Бургас представя опера за деца „Пинокио“ от Александър Йосифов, диригент маестро Цанислав Петков. \r\n***  \r\nОт 18.30 в НЧ \"Напредък-1869\" Държавна опера – Бургас представя „Бал в Савоя“ оперета от Пал Абрахам, диригент маестро Цанислав Петков.  \r\n*** \r\nОт  17.30 часа зам.-председателят на ПГ на „БСП за България” Христо Проданов и народният представител Иван Ченчев ще се срещнат с гражданите в Младежкия клуб, за да представят „Визия за България”.  \r\n*** \r\nОт 18.00 часа Музей „Дом на хумора и сатирата“ ще се проведе Мастър-клас за карикатура. \r\n*** \r\nОт 17.30 часа във фоайето на Младежкия център ще бъде открита изложба по проект „Ябълката фест“ на Сдружение „Черноморски център за развитие“. \r\n*** \r\nОт 09.30 часа в зала „ Инфра“  на Община Казанлък ще се проведе 43-тото редовно заседание на Общинския съвет.  \r\n*** \r\nОт 13.00 часа в сградата на Сдружение „Бъдеще за децата“ ще се състои работна среща по проект „Заедно с нашите деца“. По време на срещата ще бъдат предствени дейностите по проекта, ще бъде дискутирано по теми, касаещи семейството и децата. Във формата ще вземат участие и партньорите на Сдружението по проекта от детските градини „Еделвайс“ и „Слънчице“.  \r\n*** \r\nОт 18.00 часа в залата за временни изложби на Художествената галерия ще бъде открита изложбата „ Пътят...“ на Цветан Казанджиев.  \r\n*** \r\nОт 17.30 часа народните представители от ПГ на „БСП за България“ Филип Попов, Елена Йончева, Донка Симеонова и Станислав Владимиров ще имат среща в малката зала на Дома на културата „Арсенал“, за да представят „Визия за България”. \r\n*** \r\nОт 17.00 часа депутатите от ПГ на „БСП за България“ Иван Иванов, Денчо Бояджиев и Илиян Тимчев ще се срещнат с граждани залата на Общинския съвет, за да представят „Визия за България”. \r\n*** \r\nОт 11.00 часа в читалище \"Братство\" ще бъде открита фотодокументална изложба по повод 132 години от рождението на композитора Никола Атанасов.  \r\n*** \r\nОт 14.00 часа в залата на парк-хотел „Кюстендил” ще се проведе редовното месечно заседание на Общински съвет – Кюстендил. \r\n*** \r\nОт 16.30 часа народните представители от ПГ на „БСП за България“ Димитър Данчев и  Георги Андреев ще се срещнат с гражданите в ресторант  „Септември“, за да представят „Визия за България”. \r\n*** \r\nОт 17.30 часа народните представители от ПГ на „БСП за България“ доц. Георги Йорданов, инж. Любомир Бонев, Теодора Халачева и Тодор Байчев ще се срещнат с хората в читалище „Васил Левски“, за да представят „Визия за България”. \r\n*** \r\nОт 18.00 часа зам.-председателят на ПГ на „БСП за България” Георги Свиленски и депутатите Веска Ненчева, Чавдар Велинов и Николай Пенев ще се срещнат с хората в читалище „Напред“, за да представят „Визия за България”.  \r\n*** \r\nОт 16.00 часа в камерната зала на Театър Дом-паметник ще се състои официалното награждаване на победителите и представяне на отличените мултимедийни презентации в ученическия конкурс „О, будители народни“. \r\n*** \r\nОт 17.30 часа в Регионална библиотека „Светослав Минков“ литературният критик Никола Иванов и адвокат Хари Хараламбиев ще представят сборника с разкази „Внезапно сбогуване“ от писателя Ангел Ангелов. \r\n*** \r\nОт 09.00 часа ще започне заседание на Общински съвет – Пловдив. \r\n***   \r\nОт 09.00 часа в заседателната залата на Общинския съвет кметът на Пловдив Иван Тотев ще награди пловдивските участници в Младежките олимпийски игри в Буенос Айрес за успешните резултати. \r\n*** \r\nОт 10.00 часа заместник-министърът на труда и социалната политика Зорница Русинова ще \r\nучаства в Регионална конференция на тема „Развиване на регионална стратегия за превенция, защита, наказателна отговорност и политики в борбата със сексуално насилие“ (Обмен на добри практики между България и Великобритания), която ще се проведе в зала „Империал“ на хотел „Империал“. \r\n*** \r\nОт 13.30 часа в Зала 5 Окръжен съд – Пловдив ще произнесе присъдата на подсъдимите Атанас Ч., Веселин З., Симеон Г., Бисер Р., Стефан Г. и Васил В.. \r\n*** \r\nОт 16.30 часа в зала „Компас“ в сградата на Ректората на Пловдивския университет „Паисий Хилендарски“ ще се проведе публичната лекция  „Андерсен – човекът зад легендата“ на проф. Кай Долеруп от Университета в Копенхаген.  \r\n*** \r\nОт 18.00 часа народните представители от ПГ на „БСП за България“ Таско Ерменков, Румен Георгиев и Александър Симов ще се срещнат с гражданите в Художествената галерия, за да представят „Визия за България”. \r\n*** \r\nОт 09.30 часа в зала „Европа“ на Доходното здание ще бъде открит Панаир на музейни изложби. \r\n*** \r\nОт 10.00 часа в сградата на Младежкия център в село Щръклево ще се проведе редовно заседание на Съвместната българо-румънска земеделска работна група. \r\n*** \r\nОт 16.00 часа в Зала 1 на Областна администрация - Русе ще се проведе техническа пресконференция във връзка с подготовката на фестивала „Светът е за всички – 2018 г.” \r\n***   \r\nОт 11.00 в зала „Май“ на Община Сливен ще се състои тържествено заседание на Общинския съвет по повод празника на Сливен - Димитровден. \r\n***   \r\nОт 14.00 часа в зала 105 на Община Сливен ще се състои церемония по подписване на Меморандум за сътрудничество между Община Сливен и Българска академия на науките. \r\n***   \r\nОт 15.00 часа в  Първата държавна текстилна фабрика ще се състои откриване на изложба „Българският принос към културно-историческото многообразие на обединена Европа (из художествено документалното наследство на БАН)“. \r\n***   \r\nОт 15.00 часа до 17.30 часа на открита сцена на пл. „Хаджи Димитър“ ще се състои „Фестивал на талантите“ с участието на талантливи деца и младежи от Сливен.   \r\n***   \r\nОт 17.00 часа в галерия „Май“ ще се състои откриване на празнична изложба на художници от Сливен. \r\n***   \r\nОт 18.00 часа в  зала „Сливен“ ще се състои церемония по връчване наградите на Община Сливен за 2018 г. и концерт-спектакъл.  \r\n***   \r\nОт 19.30 часа на открита сцена на пл. „Хаджи Димитър“ ще има празничен концерт с участието на дует „Шик“, Маргарита Хранова и Йорданка Христова, а от 21.30 часа - празнични фойерверки.  \r\n*** \r\nОт 18.00 часа на Стария бряст, експерти на коалицията от неправителствени организации и граждански групи „За да остане природа в България“ ще проведат информационна среща в защита на Национален парк Пирин. \r\n*** \r\nОт 11.00 часа Общинският съвет ще проведе редовното си заседание. \r\n*** \r\nОт 11.00 часа говорителят на ПГ на „БСП за България” Елена Йончева и народните представители Милко Недялков и Николай Цонков ще се срещнат с гражданите в залата на местното читалище, за да представят „Визия за България”. \r\n*** \r\nОт 16.00 часа зам.-председателят на ПГ на „БСП за България” Драгомир Стойнев и народните представители Георги Гьоков, Кольо Милев и Славчо Велков ще се срещнат със сержантите и офицерите от запаса в читалище „Климент Охридски“, за да представят „Визия за България”. От 18.00 часа, Стойнев, Гьоков и Велков  заедно  с депутата Петър Кънев, ще се срещнат с граждани в залата на хотел „Верея”.  \r\n*** \r\nОт 16.30 часа народните представители от ПГ на „БСП за България“ Валери Жаблянов, Цветан Топчиев и Николай Тишев ще имат среща в залата на общинската администрация, за да представят „Визия за България”. \r\n*** \r\nОт 18.00 часа народните представители от ПГ на „БСП за България“ проф. Иво Христов, Васил Антонов, Георги Търновалийски и Николай Бошкилов ще се срещнат с хората в читалище „Пейо Милев“, за да представят „Визия за България”. \r\n*** \r\nОт 10.30 часа в зала „Марица“ на Областна администрация - Хасково ще заседава Областната комисия по транспорт.  \r\n*** \r\nОт  17.30 часа в зам.-председателят на ПГ на „БСП за България” Весела Лечева и народният представител Иван Ибришимов ще се срещнат с хората в  Голямата зала на общинска администрация, за да представят „Визия за България”. \r\n*** \r\nОт 17.30 часа в Изложбена зала на Регионална библиотека „Стилиян Чилингиров” ще бъде открита скулптурната изложба „Илюзии” на Исмаил Юсуфов. \r\n*** \r\nОт 09.00 часа в зала 363 ще се проведе редовна сесия на Общинския съвет.  \r\n*** \r\nОт 09.30 часа в Аулата на Университета ще се състои официалното откриване на научна конференция с международно участие МАТТЕХ 2018.  \r\n*** \r\nОт 17.00 часа пред Андрейковото училище ще се състои откриване на паметна плоча на мястото, където преди 120 години е създаден хор „Родни звуци”.", "date": "2018.10.25", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2018/10/25/2582286/prezidentat-rumen-radev-shte-se-sreshtne-s-vitsepremiera-i-ministar-na-vanshnite-raboti-na-republika-sloveniya-miro-tserar.html", "text": "От 11.00 часа на „Дондуков“ 2 президентът Румен Радев ще се срещне с вицепремиера и министър на външните работи на Република Словения Миро Церар. Това съобщиха от  прессекретариата на държавния глава. \r\nПо-късно през деня, от 13.00 часа, на „Дондуков“ 2 президентът ще приеме Франческо Рока - председател на Международната федерация на Червения кръст/Червения полумесец. Той е на посещение у нас по повод отбелязването на 140-годишнината от създаването на БЧК, което се провежда под патронажа на държавния глава Румен Радев.", "date": "2018.10.25", "title": "Президентът Румен Радев ще се срещне с вицепремиера и министър на външните работи на Република Словения Миро Церар"}
{"url": "http://www.focus-news.net/news/2018/10/25/2582291/b92-poslanieto-na-pratenika-na-angela-bez-priznavane-na-kosovo-nyama-es.html", "text": "Германският парламентарист Петер Бейер смята, че Косово е „фактически независимо, а Сърбия трябва да призане де юре суверенитета на Република Косово“, информира белградската медия  B92 , като цитира ТАНЮГ.  \r\n В противен случай Сърбия няма да се присъедини към Европейския съюз. Това е едно от посланията, с които той пристигна в Белград в сряда. „Важното е всеки да разбере, че от самото начало на диалога беше ясно, че нормализацията на отношенията няма да има, ако не се признае де факто териториалният интегритет на Република Косово.“, категорично заяви Бейер.  \r\nТой е член на Християндемократичния съюз (ХДС) и координатор на трансатлантическото сътрудничество германсикя парламент. В интервю за инфорвационната агенция на Сърбия той заяви, че „ноември всъщност ще бъде месец за вземане на решение за диалога Сърбия-Косово с посредничеството на ЕС“ и това на практика не е негова оценка, а „предвиждане на косовския президент Тачи“.  \r\nНа няколко пъти парламентаристът повтори, че Германия е срещу „корекция на границите или размяна на земя“. Бейер изтъкна също, че целта на пътуването му до Белград „освен да види как върви процесът на европейска интеграция“ на страната, е  да информира сръбското държавно ръководство, че идеята за размяна на земя е лоша и опасна. \"Позицията на германския канцлер Ангела Меркел няма да се промени и това е едно от ключовите неща, които искам да предам като послание на Берлин“.  \r\nТой подчертал, че Меркел е единственият държавен глава в ЕС, който ясно бе заявил, че това е лоша иопасна идея „не само за стабилността на Сърбия и Косово, но скъщо и за Република Сръбска или за Украйна и Крим, както и за други части на Източна Европа и поради тази причина всеки е дължен незабавно да се откаже от такава идея“.   \r\nЗапитан защо Германия вижда подобно решение на проблема, Бейер е отговорил: „Концентрирайте се върху споразумението с Брюксел и неговото приложение. Няма нови условия или червени линии. Аз вярвам и на двете страни, сърби и косовари (косовски албанци), както и на Европейската комисия и на Върховния представител на ЕС, нужно е отново да се прочете споразумението и да се прегледа какво е направено до сега и какво трябва да се направи още,\" е казал той в интервюто за ТАНЮГ.. \r\nКато една от приемливите опции Петер Бейер е споменал т. нар. модел на „двете Германии“.    Ивелина Ватова", "date": "2018.10.25", "title": "B92: Посланието на пратеника на Ангела: Без признаване на Косово, няма ЕС"}
{"url": "http://www.focus-news.net/news/2018/10/25/2582290/seminar-na-tema-nasarchavane-na-rastezha-i-sblizhavaneto-v-granichnite-regioni-na-es-shte-se-provede-v-gratskiya-grad-drama.html", "text": "Днес в Хидрама Гранд Хотел в град Драма (Гърция) ще се проведе семинар на тема „Насърчаване на растежа и сближаването в граничните региони на ЕС“. Това съобщиха от пресцентъра на  Представителство на ЕК в България . Семинарът се организира от Генерална дирекция „Регионална и селищна политика“ на Европейската комисия и е четвъртият по ред от серия децентрализирани събития във връзка с приемането на Съобщението на Комисията през 2017 г.   \r\nГраничните региони често са представяни като лаборатории на европейската интеграция. Насърчаване на общуването в тези региони подпомага тяхното социално и икономическо развитие, като премахва бариерите пред компании и хора в ежедневието им. Не става въпрос само за финансиране, а е важно да се ангажират и заинтересованите лица на местно, регионално, национално и европейско ниво. Споделянето на опит и добри практики биха били ключови за успеха. Затова семинарът ще събере представители от Европейската комисия, национални, регионални и местни власти, както и заинтересовани лица главно от Югоизточна Европа с цел споделяне на знания, информиране за новите инструменти, предложени от Комисията, и установяване на нови контакти между участниците.  \r\nПо време на събитието ще бъде предоставен симултантен превод от/на английски, гръцки, български и румънски език.", "date": "2018.10.25", "title": "Семинар на тема „Насърчаване на растежа и сближаването в граничните региони на ЕС“ ще се проведе в гръцкия град Драма"}
{"url": "http://www.focus-news.net/news/2018/10/25/2582292/vitsepremierat-ekaterina-zaharieva-shte-se-sreshtne-sas-slovenskiya-si-kolega-miro-tserar.html", "text": "Вицепремиерът и министър на външните работи Екатерина Захариева ще се срещне със своя колега от Словения – Миро Церар, който е на официално двудневно посещение у нас по нейна покана. Това съобщиха от пресцентъра на  Министерството на външните работи . Събитието ще се проведе днес в МВнР. Разговорите на двамата първи дипломати ще започнат със среща „на четири очи“ и ще продължат с пленарно заседание на двете делегации. Те ще обсъдят въпроси от областта на двустранното и регионалното сътрудничество. Във фокуса на разговорите ще бъдат и актуални въпроси от европейския дневен ред, сред които преговорите по следващата Многогодишна финансова рамка на ЕС, темата за миграцията, Брекзит, перспективата пред страните от Западните Балкани. Около 15.30 часа двамата вицепремиери ще направят съвместни изявления.  \r\nПо-късно същия ден вицепремиерът Захариева ще присъства на официалната церемония по откриване на посолство на Република Словения в София.", "date": "2018.10.25", "title": "Вицепремиерът Екатерина Захариева ще се срещне със словенския си колега Миро Церар"}
{"url": "http://www.focus-news.net/news/2018/10/25/2582289/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-trafik-na-hora-i-kiber-prestapleniya-vrazki-protivodeystvie-i-preventsiya.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференцията „Трафик на хора и кибер престъпления: връзки, противодействие и превенция“. Това съобщиха от  пресцентъра на ПП ГЕРБ.  Форумът, който се провежда по повод Европейския ден за борба с трафика на хора, ще бъде открит в 9.30 часа в зала „Мусала“ на хотел „Хилтън“ в София. Организатори на събитието са Сдружение „Граждани за европейско развитие на България“ и Фондация „Ханс Зайдел“. \r\nВ конференцията ще участват председателят на Сдружение „Граждани за европейско развитие на България“ и кмет на София Йорданка Фандъкова, председателят на Фондация „Ханс Зайдел“ проф. Урсула Менле, министърът на вътрешните работи Младен Маринов, началникът на отдел „Киберпрестъпност“ – ГДБОП Явор Колев, секретарят на Националната комисия за борба с трафика на хора Камелия Димитрова, Надя Кожухарова от фондация Асоциация Анимус, експертът и консултант по линия на противодействието на трафика на хора Антоанета Василева и др. \r\nУчастие във форума ще вземе и българският еврокомисар по цифровата икономика и общество Мария Габриел. Специални обръщения към участниците в събитието ще имат и Н.Пр. Ема Хопкинс, посланик на Великобритания в България и д-р Хелмут Палдер, бивш ръководен съветник в Баварското министерство на правосъдието.", "date": "2018.10.25", "title": "Председателят на ПГ на ГЕРБ Цветан Цветанов ще участва в конференция „Трафик на хора и кибер престъпления: връзки, противодействие и превенция“"}
{"url": "http://www.focus-news.net/news/2018/10/25/2582293/ministar-temenuzhka-petkova-e-na-poseshtenie-v-moskva-za-16-oto-zasedanie-na-mezhdupravitelstvenata-balgaro-ruska-komisiya-za-satrudnichestvo.html", "text": "Министърът на енергетиката Теменужка Петкова и водена от нея делегация са на посещение в руската столица Москва. Това съобщиха от пресцентъра на  Министерство на енергетиката . В периода от 24 до 26 октомври там се провежда шестнадесетото заседание на Междуправителствената българо-руска комисия за икономическо и научно-техническо сътрудничество. Форумът е под председателството на министър Петкова и министъра на промишлеността и търговията на Руската Федерация Денис Мантуров.   \r\nПо време на заседанието ще бъдат разгледани въпроси от различни области на двустранното икономическо сътрудничество – търговия, енергетика, туризъм, селско стопанство, информационни технологии, корабостроене, транспорт и други. В рамките на сесията в руската столица ще бъде проведен и бизнес форум, в който се очаква да вземат участие представителите на компании от двете държави.", "date": "2018.10.25", "title": "Министър Теменужка Петкова е на посещение в Москва за 16-ото заседание на Междуправителствената българо-руска комисия за сътрудничество"}
{"url": "http://www.focus-news.net/news/2018/10/25/2582283/aktualna-patna-obstanovka.html", "text": "Информация за състоянието на републиканските пътища за 25 октомври, предоставена от  Агенция „Пътна инфраструктура“ .  Днес Минималните температури ще са между 1° и 6°. Утре ще бъде предимно слънчево. Ще продължи да духа силен северозападен вятър, който вечерта ще отслабне. Максималните температури ще са между 10° и 15°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока Бургас. От 10:00 ч. на 26.10.2018 г. /петък/ до 10:00 ч. на 27.10.2018 г. /събота/ движението се извършва в две ленти посока Бургас и една в посока София. Срок 27.10.2018 г. \r\nДвижението по АМ „Тракия“ от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ „Тракия“ при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nДвижението по АМ „Тракия“ при км 173+500 в посока Бургас се осъществява с повишено внимание поради изграждане на крайпътна връзка. Срок до 31.10.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. е регулирано с пътни знаци и сигналисти на място. Срок до 29.10.2018 г.  \r\nДвижението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок 07.11.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово: \r\nДвижението в участъка от км 69+833 до км 101+565 се осъществява в една лента поради подмяна на увредени при ПТП ограничителни системи. Участъкът е сигнализиран с пътни знаци. Срок до 28.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 27.10.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОбласт Кюстендил: \r\nДвижението в участъка ГКПП Гюешево – Гърляно от км 0+380 до км 9+000 се осъществява с повишено внимание поради почистване на битови отпадъци и отсичане на единични дървета. Участъкът е сигнализиран с пътни знаци. Срок до 25.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\n Ремонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Временно движението по път III-107 Кочериново – Рила при км 6+980 е ограничено поради изграждане на надземно линейно съоръжение. ВОБД се изпълнява чрез спиране на движението в часови интервали за еднократно спиране от 10 минути както следва: на 25.10.2018 г. от 09:00 до 16:30 часа /прозорец от 11:30 до 11:40 часа/  Участъкът е сигнализиран с пътни знаци и с участието на пътна полиция. \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Горна Козница – Бобов дол от км 12+700 до км 28+000 се осъществява с повишено внимание поради полагане на хоризонтална маркировка. Сигнализирано е с пътни знаци. Срок до 26.10.2018 г. \r\nПът ІІІ-6001: Движението по път III-6001 от км 0+000 до км 13+000 в участъкa Гърляно – Бобешино се осъществява с повишено внимание поради ремонтни дейности на пътното платно. Участъкът е сигнализиран с пътни знаци. Срок до 26.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-357: Движението по път III-357 разклон гр.Априлци – разклон  с. Дебнево  от км 11+800 до км 12+000 се осъществява в една лента  поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 29.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 26.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 26.10.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 29.10.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 26.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г.; \r\nДвижението по път III-813 Годеч - Драгоман при Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 Ямбол – Роза в участъка от км 3+100 до км 6+790 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 26.10.2018 г. \r\nПът III-5305: Движението по път III-5305 Обходен път изток на гр. Ямбол в участъка от км 1+740 до км 4+280 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.10.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nПът III-7072: Движението по път III-7072 Чарган – Ямбол в участъка от км 19+000 до км 26+600 се осъществява двупосочно в една лента поради машинно почистване на отводнителни окопи. Участъкът е сигнализиран с пътни знаци. Срок до 26.10.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.25", "title": "Актуална пътна обстановка"}
{"url": "http://www.focus-news.net/news/2018/10/25/2582285/nimh-shte-bade-predimno-slanchevo-maksimalnite-temperaturi-shte-sa-mezhdu-10-i-15.html", "text": "Днес ще бъде предимно слънчево. Ще продължи да духа силен северозападен вятър, който вечерта ще отслабне. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Красимир Стоев. Максималните температури ще са между 10° и 15°. Атмосферното налягане е малко по-ниско от средното за месеца - още малко се повиши. \r\nНад Черноморието ще бъде слънчево. Ще духа силен северозападен вятър. Максимални температури на въздуха: 12-14°. Температурата на морската вода е 16-17°. Вълнението на морето ще е 2-3 бала. \r\nНад планините ще бъде слънчево, но ветровито. Вятърът ще е от север-северозапад – силен, по върховете и бурен. Максималната температура на височина 1200 метра ще е около 6°, на 2000 метра – около минус 1°.", "date": "2018.10.25", "title": "НИМХ: Ще бъде предимно слънчево, максималните температури ще са между 10° и 15°"}
{"url": "http://www.focus-news.net/news/2018/10/25/2582294/stolichniyat-obshtinski-savet-shte-provede-redovnoto-si-zasedanie.html", "text": "Столичният общински съвет ще проведе редовното си заседание. Сред точките, които ще са на вниманието на общинските съветници, са доклад относно допускане на паралелки от I до XII клас под минималния брой ученици за учебната 2018/2019 г. в столичните общински училища, както и осигуряването на финансови средства от СОПФ за саниране на сграда след реконструкция и преустрояване на старо училище за читалище в с. Казичене, район Панчарево.  \r\nЩе бъде разгледано и участието на Столична община в Интегриран проект „Българските общини работят заедно за подобряване на качеството на атмосферния въздух“ по Програма LIFE 2014-2020 г. на Европейския съюз (ЕС), както и условията, реда и минималните изисквания за сключване на договори за организиране на система за разделно събиране на отпадъци от отпадъчни материали от: хартия, картон, метали, пластмаси, стъкло, облекла и текстил. \r\nОбщинският съветник Карлос Контрера ще отправи запитване относно почистването на вертикалните дъждоприемни шахти по уличните платна за периода 01.01.2018 г. – 30.09.2018 г.  \r\nЩе бъде разгледан и доклад относно провеждане на 32-то издание на „Киномания“ като част от Календара на културните събития на Столично община за 2018 г. и съфинансиране на фестивала от реализирана икономия от Календара на културните събития за 2018 г.", "date": "2018.10.25", "title": "Столичният общински съвет ще проведе редовното си заседание"}
{"url": "http://www.focus-news.net/news/2018/10/25/2582296/s-reditsa-praznichni-proyavi-shte-badat-otbelyazani-140-godini-ot-sazdavaneto-na-bchk.html", "text": "С редица празнични прояви ще бъдат отбелязани 140 години от създаването на БЧК. Това съобщиха от пресцентъра на  БЧК . Юбилеят е под почетния патронаж на президента на Република България Румен Радев. Събитията ще започнат в 15.00 часа в зала „София“ на БЧК, където ръководителите на организацията, доброволци и служители от цялата страна ще посрещнат президента на Международната федерация на Червения кръст/Червения полумесец Франческо Рока и представители на Международния комитет на Червения кръст. Тази визита приемаме като признание и уважение към мисията ни и дългогодишната ни служба в името на хуманността.  \r\nОт 17.00 часа Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. Заедно с президента на Федерацията те ще „измерят“ колко доброволчески опит има в залата и ще проведат отворена дискусия за предизвикателствата пред доброволчеството днес. \r\nВ 19.00 часа е началото на тържественото честване на 140-годишнината в Народния театър „Иван Вазов“ с участието на президента Румен Радев. След официалните приветствия предстои концерт, под надслов „Заедно помагаме“, в който изтъкнати български изпълнители даряват таланта си за каузата на БЧК.", "date": "2018.10.25", "title": "С редица празнични прояви ще бъдат отбелязани 140 години от създаването на БЧК"}
{"url": "http://www.focus-news.net/news/2018/10/25/2582295/kiril-dobrev-bsp-fundamentat-na-viziya-za-balgariya-e-promyana-na-sistemata.html", "text": "„Ние сме продукт на 30 години преход, едно изгубено поколение. За 30 години преход държавата се лута на Изток или на Запад и се чуди каква политика да води. Отговорът е, че тя трябва да е национална и България да бъде приоритет номер едно. Фундаментът на Визия за България е промяна на системата, в която сме живели досега“. Това каза зам.-председателят на БСП Кирил Добрев в Сливен по време на представянето на „Визия за България“ пред обществеността, съобщиха от пресцентъра на  НС на БСП . Той добави, че знае, че тези думи звучат революционно и амбициозно. „Можеше да излезем с дебела програма, но тя да не стигне до хората. Затова нашата основна задача е да стигнем до хората, да се срещнем с тях. Няма дипломатическа мисия, браншова структура, организация, която да не е поискала среща с нас“, каза той. Пред стотици сливенчани Добрев заяви, че са два начините за промяна на системата. „Първият е да я променим отвътре, а другият с революция отвън. Гледам, че управляващите работят усърдно по втория вариант. Нашата основна задача е да стигнем до максимален брой хора и да върнем усещането, че тази система може да бъде променена от нас“, заяви той. Според него в много случаи системата възприема  българина, като финансов донор. В здравеопазването, според Добрев, човекът се гледа като финансиране от Здравната каса, в образованието - ученикът също. „Държавата трябва да осигури лечение на честния и работещ българин. Не може ученикът да се разглежда като движещи се 2000 лева“, каза зам.-председателят на БСП. Кирил Добрев обясни, че с двата милиарда лева, дадени за саниране, са можели да се подпомогнат малките производители. „Само работеща икономика би върнала децата и внуците. Няма да има никакъв смисъл от тези документи, ако не направим така, че да задържим следващото поколение да живее и работи тук“, каза той. Според Кирил Добрев ще има предсрочни парламентарни избори.  „Това, което направихме е, че никой няма съмнение, че БСП е единствената опозиция в парламента, че сме алтернатива и сме предвидими политици“, добави зам.-председателят на лявата партия.  \r\nСпоред народния представител от ПГ на „БСП за България“ Иван Иванов, основната дума във Визията е държава. „Без участието на държавата в регионалната политика, образование, здравеопазване, ние сме обречени“, каза той.  \r\n„За първи път свеждаме наш документ най-напред до хората, за да кажат те своето мнение“. Това каза пред сливенчани народният представител Таско Ерменков. Той добави, че  съветите в БСП са разработили проект за България, която искаме след 20 – 30 години. „Това е опит да надхвърлим мандатността и партийността“, каза Ерменков.  \r\n„Целта ни е България и всички да напишем новата Визия.“ Това каза зам.-председателят на ПГ на „БСП за България“ Георги Свиленски. Той добави, че в документа са засегнати всички сектори, но на някои е отдаден приоритет- като здравеопазване, образование, доходи и демографска политика. Той каза още, че от разговора с хората ще бъде разработена и Визия за Сливен, каквато ще има и за всеки регион в страната.  \r\nСливенчани посочиха, че е нужно да се обърне сериозно внимание на развитието на културата в България. „Средства трябва да стигнат до читалищата на малките населени места. Трябва да има фондове за читалищата, защото те са храм на културата. Държавата трябва да влезе в малките културни средища, те да бъдат обгрижени от нея, защото там са нашите корени“, посочиха те.  \r\nХората от Сливен бяха категорични, че има диспропорция на концентрацията на болниците в страната.  \r\nСливенчани заявиха, че държавата трябва да работи по политиката за увеличаване на доходите, защото именно това ще помогне да се върнат избягалите от страната българи. Те припомниха, че в миналото Сливен е бил икономически силен град, докато сега е изключително изостанал и препоръчаха изграждане на технологичен парк между Сливен и Ямбол, каквато идея е имало в миналото.", "date": "2018.10.25", "title": "Кирил Добрев, БСП: Фундаментът на „Визия за България“ е промяна на системата"}
{"url": "http://www.focus-news.net/news/2018/10/25/2582297/predstoyashti-mezhdunarodni-sabitiya-za-25-oktomvri-agentsiya-fokus.html", "text": "Започват международните военни учения на НАТО „Единен тризъбец“ – най-мащабните след края на Студената война. \r\n***  В Македония започват консултациите за конституционните промени. \r\n***  Председателят на македонския парламент ще координира усилията за създаване на специален орган за помирение за събитията от 27 април 2017 г. \r\n***  Управителният съвет на ЕЦБ се събира на заседание за обсъждане на монетарната политика. \r\n***  Пред сградата на консулството в Истанбул ще се проведе паметна церемония за убития журналист Джалал Хашоги. \r\n*** Ще бъде обявен тазгодишният носител на наградата „Сахаров“. \r\n***  Шиндзо Абе пристига на първо по рода си от 2011 г. насам посещение в Китай на японски министър-председател. \r\n***", "date": "2018.10.25", "title": "Предстоящи международни събития за 25 октомври (Агенция „Фокус“)"}
{"url": "http://www.focus-news.net/news/2018/10/25/2582300/sofiyskiyat-rayonen-sad-shte-gleda-delo-vav-vrazka-s-intsident-s-avariral-asansyor-v-sbal-maychin-dom-prez-2010-g.html", "text": "От 13.30 часа в зала 25 в сградата на бул. „Генерал Михаил Д. Скобелев\" 23, 102-ри състав на Софийски районен съд, ще разгледа наказателно дело с номер 9702/12 г. по описа на СРС. Това съобщиха от пресцентъра на  Съда . Делото се води срещу обвиняемите К. Паунов, Г. Стоянов, В. Златков и Н. Костевски, във връзка с инцидент с аварирал асансьор в СБАЛ „Майчин дом“ през 2010 г.", "date": "2018.10.25", "title": "Софийският районен съд ще гледа дело във връзка с инцидент с аварирал асансьор в СБАЛ „Майчин дом“ през 2010 г."}
{"url": "http://www.focus-news.net/news/2018/10/25/2582299/api-zapochva-remontat-na-600-m-ot-pat-i-1-sofiya-pernik-prez-vladaya-trafikat-nyama-da-se-ogranichava.html", "text": "От днес започва ремонтът на участък от 600 метра от път I-1 София - Перник през Владая. Това съобщиха от пресцентъра на  Агенция „Пътна инфраструктура“ . Отсечката, която ще се ремонтира, започва от четирилентовото платно при местността Черния кос до входа на с. Владая (от км 278+556 до км 279+170). До 7 ноември по време на ремонтните дейности ще има осигурени по една лента във всяка посока на движение.  \r\nОт 21.00 часа на 7 ноември до 5.00 часа сутринта на 8 ноември ще се работи през нощта и тогава ще бъде изцяло ограничено движението в участъка на път I-1 при Владая. Трафикът ще бъде насочен по АМ „Люлин“. \r\nАгенция „Пътна инфраструктура“ се извинява на шофьорите за неудобството и препоръчва да карат в участъка с повишено внимание и съобразена скорост, спазвайки пътната сигнализация. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.25", "title": "АПИ: Започва ремонтът на 600 м от път I-1 София - Перник през Владая, трафикът няма да се ограничава"}
{"url": "http://www.focus-news.net/news/2018/10/25/2582287/parlamentat-shte-glasuva-pravila-za-izbor-na-novite-chlenove-na-natsionalnoto-byuro-za-kontrol-na-srs.html", "text": "Народните представители ще гласуват процедурни правила за избор на председател, зам.-председател и членове на Националното бюро за контрол на специалните разузнавателни средства. Това се посочва в програмата за работа на  Народното събрание . Националното бюро се състои от петима членове, които се избират от парламента за срок от 5 години. Мандатът на настоящите членове изтича на 19 декември. Според Правилника депутатите трябва да приемат процедура за избирането на новите членове. След като се приемат правилата, народните представители ще имат 10 дни, за да предложат кандидати. Одобрените ще бъдат изслушани в Комисията за контрол над службите за сигурност. Съставът на Националното бюро ще бъде определен в пленарна зала. За избран ще се счита кандидатът, получил гласовете на повече от половината депутати. В момента председател на Националното бюро за контрол на специалните разузнавателни средства е Бойко Рашков. Зам.-председател е Георги Гатев, а членове са Илия Ганев, Огнян Атанасов и Огнян Янакиев. \r\nПарламентът ще разгледа и окончателни промени във Валутния закон, свързани с обектите за благородни метали и скъпоценни камъни. Ще бъде решено дали да се дадат правомощия на министъра на икономиката да ги запечатва.", "date": "2018.10.25", "title": "Парламентът ще гласува правила за избор на новите членове на Националното бюро за контрол на СРС"}
{"url": "http://www.focus-news.net/news/2018/10/25/2582301/denyat-25-oktomvri-v-balgarskata-istoriya.html", "text": "През 1775 г. на 25 октомври Павел Дованли български католически епископ, съставя ръкописен сборник с религиозни химни на говорим български език - “Книга, писана за Матея Пенчов от Амбарли да се учи и да учи и други”. \r\nПрез 1873 г. в Цариград излиза първият брой на в. \"Шутош\" - \"лист за шега и сатира\", редактиран от Петко Р. Славейков и Стамат Даскалов. \r\nПрез 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. \r\nНа този ден през 1921 г. е обявено \"усилено военно положение\" в Софийски, Кюстендилски и Петрички окръг, след като на 22 октомври македонски дейци на войводата Иван Бърльо убиват военния министър Александър Димитров край с. Козница в Конявската планина. \r\nПрез 1989 г. на този ден умира Найден Евлогиев Геров – български композитор. През 1993 г. умира Петър Славински - български писател, драматург. \r\n2011 г. \r\nЦентралната избирателна комисия още не е изнесла данни за получените жалби от граждани, които са лишени от правото да гласуват. \r\nПрезидентът присъжда Орден „Стара планина” на: \r\n1. Илхам Алиев – президент на Азербайджанската република - лента „за изключително големите му заслуги за развитието и сътрудничеството между Република България и Азербайджанската република“ \r\n2. Данаи-Магдалини Куманаку – извънреден и пълномощен посланик на Република Гърция в Република България - първа степен „за цялостния ѝ принос за развитието и задълбочаването на българо-гръцките отношения в областта на политиката, икономиката и културата, както и по повод окончателното ѝ отпътуване от страната“ \r\n2005 г. \r\nГлавният прокурор на Република България Никола Филчев иска депутатския имунитет на Стефан Софиянски по повод провеждащото се разследване срещу него във връзка с делото за злоупотреби с власт. \r\n1978 г. \r\nВ Мапуту е подписан договор за дружба и сътрудничество между Народна Република България и Народна Република Мозамбик. Двете страни се договарят да развиват и задълбочават взаимноизгодното си сътрудничество в различните области на икономиката им, в науката, изкуството и пр. Договорът е сключен за срок от 20 г. \r\n1969 г. \r\nВ периода 20 – 25 октомври министър-председателят на Финландия Мауно Койвисто е на официално посещение в България. \r\n1948 г. \r\nИздадена е инструкция на ЦК на БРП (к) за прочистване на партийните организации от \"чужди и кариеристични елементи\". \r\n1944 г. \r\nПриета е наредба-закон за разпускане на старите кметства и за организиране на временни общински управи. \r\nВтора армия започва Косовската операция. \r\nС овладяването на долината на р. Морава и прекъсването на маршрута Солун - Ниш - Белград, 2-ра армия поставя в тежка ситуация германските войски от група армии „Егея\". Единственият път за изтегляне е през Скопие, Прищина и Сараево. „Проникването на настъпващите българи през Куршумлия и Косово поле би означавало гибелта на групата армии\" - отбелязва генерал Ерих Рихберг. Значението на Косово поле се отчита и от българското Главно командване. То възлага на 2-ра армия провеждането на нова настъпателна операция- Косовската. За овладяването на Косово поле армията съсредоточава усилията си в направлението на Подуево - Прищина, където настъпват три пехотни дивизии и Бронираната бригада, а с една пехотна дивизия настъпва в направлението Лесковац - Лебане - Прищина. За операцията армията разполага със 78 000 души, 63 танка, 316 оръдия и 300 минохвъргачки. \r\nСрещу тях в района на Подуево и Прищина се отбраняваха подразделения от 91-ви и 22-ри немски корпус, обединени в бойна група „Лангер\", и 21-ва албанска СС дивизия „Скендербег\". Германците предвиждат да усилят отбраняващите се с изтеглящи се подразделения, но да задържат максимално време в свои ръце Косово поле. Операцията започва на 25 октомври, но поради ожесточената съпротива до края на месеца първоешелонните дивизии на 2-ра армия не могат да постигнат сериозен успех и да овладеят Подуево - ключа към Косово поле. \r\n1938 г. \r\nОпозицията в XXIV ОНС успява да организира бламиране на безпартийното правителство, като изказва недоверие на двама от министрите. \r\n1931 г. \r\nВ периода 20 - 25 октомври в Цариград е проведена II Балканска конференция за сътрудничество. Българската делегация е водена от Янко Сакъзов. \r\n1930 г. \r\nПо католически ритуал в катедралата “Св. Франциск\" в Асизи, Италия, цар Борис ІІІ се венчава за Йоанна Савойска, дъщеря на италианския крал Виктор Емануил ІІІ. На 31 октомври бракът е потвърден и с православна церемония в катедралата “Св. Александър Невски\" в София. \r\nБорис III (католическо име: Борис Луи Роберт Пиер Станислав) е роден на 30 януари 1894 г. в София. Български цар е от 1918 г. до 1943 г. Син е на цар Фердинанд I и на княгиня Мария-Луиза Бурбон-Пармска, брат на Кирил Преславски. При раждането си е награден с ордена \"Св. Александър\" I степен, както и с I и IV степен на военния орден \"За храброст\". През 1896 г. се прекръства в източноправославната вяра - негов кръстник е руският император Николай II. Завършва гимназия в София през 1912 г. Посещава Санкт Петербург и Киев (1911 г.), където е награден с най-високия руски орден \"Св. Андрей Първозваний\" с брилянти. През 1911-1912 г. пътува с научна цел във вътрешността на Мала Азия, по крайбрежието на Средиземно море и на Канарските о-ви. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора, както и на много видни чуждестранни гости. Взема участие в Балканската война със VII Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество. Възкачва се на престола на 3 октомври 1918 г. Встъпва в брак с принцеса Джована Савойска, от който се раждат: княгиня Мария-Луиза (13 януари 1933 г.) и Симеон, княз Търновски (16 юни 1937 г.). Управлението на цар Борис III протича в най-сложните и тежки години от историята на Третото българско царство. След първата световна и Ньойския договор (1919 г.), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. (преврат за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца). Цар Борис III обаче успява да постигне вътрешнополитическо спокойствие в страната, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ. Борис III е единственият владетел, който не експортира българските евреи в Германия, с което ги спасява от унищожаване. Носител е на френския орден на Почетния легион (3 пъти), на английския кралски викториански орден, на белгийския орден \"Леополд\", на немския домашен рицарски орден \"Св. Хубертус\", на \"Червен орел\" (Прусия), на руския орден \"Св. Анна\", на румънския \"Карол III\", отличия на Италия, Австрия, Полша и др. Умира при неизяснени обстоятелства на 28 август 1943 г. В София. Погребан е в Рилския манастир. \r\n1925 г. \r\nСъздават се Независими работнически професионални съюзи с орган в. \"Единство\" под контрола на нелегалната БКП. \r\n1916 г. \r\nЧасти на 1-ва пехотна софийска дивизия овладяват Черна вода (Румъния). \r\n1915 г. \r\nБългарски войски влизат в Алексинац (Сърбия) и заедно с германски съединения овладяват долината на р. Морава. \r\n1908 г. \r\nПровеждат се избори за депутати за Отоманския парламент. Избрани са четирима български депутати: от Съюза на българските конституционни клубове - Тодор Павлов (Скопие) и Панчо Дорев (Битоля), а от привържениците на Яне Сандански - Димитър Влахов (Солун) и Христо Далчев (Сяр). \r\n1878 г. \r\nУчредено е дружество на Червения кръст в Сливен. \r\nСлед Освобождението на България от турско робство съгласно клаузите на Берлинския договор от 1878 г. са създадени Княжество България (васално на турския султан) и автономната област Източна Румелия в рамките на империята. И в Княжеството, и в Източна Румелия още през 1878 г. се учредяват първите червенокръстки дружества. През месец май в София е създадено Софийско областно дружество за подпомагане на болни и ранени с председател софийския митрополит Мелетий. В него се включват и работят редица видни граждани на София начело с губернатора на областта В. П. Алабин. На 25 октомври е учредено сливенското дружество на Червения кръст под председателството на митрополит Серафим. Уставът му е утвърден от княз Дондуков-Корсаков - главен губернатор на Източна Румелия. Веднага след Съединението на двете български области на 20-ти септември 1885 г. е създадена и Националната организация с председател митрополит Климент. Тя е утвърдена с официален указ на първия български княз – Александър Батемберг, който взема БЧК под свое покровителство. Организацията е призната и от Международния комитет на Червения кръст в Женева с писмо от 20-ти октомври 1885 г. От учредяването си Българският Червен Кръст има 15 председатели - важни фигури в обществения живот на страната: митрополит Мелетий, митрополит Серафим, митрополит Климент (Васил Друмев), д-р Пантелей Минчович, д-р Панайот Жечев, д-р Георги Сарафов, Иван Евстатиев Гешов, проф. д-р Стоян Данев, проф. д-р Васил Моллов, проф. д-р Димитър Ораховац, д-р Любен Рачев, д-р Петър Коларов, д-р Кирил Игнатов, проф. д-р Стоян Саев и Христо Григоров. \r\n1872 г. \r\nВасил Левски утвърждава комитета в Пазарджик за окръжен център. \r\n1859 г. \r\nКняз Никола Конаки-Богориди полага основния камък за новата българска църква в Цариград. Тържественият молебен е направен лично от патриарх Кирил. На тази дата са родени :  \r\n1966 г. \r\nРодена е Нона Йотова - актриса и естрадна певица. Когато е на 16 години посещава курс по джаз танци в Клагенфурт, Австрия при хореографката от Амстердам Ерика Рода и оттам има първата си диплома за инструктор по джаз танци. Завършва НАТФИЗ. От 1992 г. е актриса в Театъра на армията. Снимала се е в \"Ла донна е мобиле\", играла е в \"Луна за несретници\", \"Женитба\", \"Вишнева градина\", \"Красива птичка с цвят зелен\". \r\nПрез 1993 г. издава първия си музикален албум “Омана” изцяло по нейна музика, стихове на Лилиев, Траянов, Кирил Христов, Елка Недкова. Аранжиментите на всички песни са дело на Иван Лечев. През 1997 г. издава втория си албум “Нона”, който е изцяло акустичен. Третият и музикален албум “Не завиждам” излиза 2001 г. \r\n1902 г. \r\nРоден е Борис Ангелушев - български художник. Учи в Художествената академия в Берлин и Швейцария. Работи до 1935 г. в Германия. Твори в областта на приложната графика, карикатурата, политическия плакат, живописта. Родоначалник е на съвременното книгооформяне в България. Негови творби се намират в Националната художествена галерия в София и в частни сбирки. Б. Ангелушев умира на 24 август 1966 г. в София. \r\n1886 г. \r\nРоден е Никола Атанасов (Н. А. Китанов) - български композитор, музикален деец и педагог, професор е в Софийската музикална академия (1954 г.). От 1906 г. до 1912 г. учи в Загребската консерватория при проф. Ф. Дуган, В. Ружич, К. Юнек и В. Хумел. Като дипломна работа представя три части от своята Първа симфония в сол минор (1912 г.), която е изпълнена от симфоничния оркестър на Загребската консерватория. Преподавател е (от 1923 г.) и професор по теория на музиката (от 1929 г.), диригент (1934-1937 г.) на Държавната музикална академия (дн. БДК). Творби: \"Симфония ¹ 2 в ре минор\" (1922 г.), \"Симфония ¹ 3 в ми минор\" (1950 г.), програмните увертюри \"Хр. Ботев\" (1928 г.), \"Стонът на гората\" (1931 г.), \"Трио за цигулка, фагот и пиано\", \"Соната за пиано\" (1929 г., първата в България), \"Химн на I Софийска. мъжка гимназия\" и др. Умира на 30 септември 1969 г. На тази дата умират :  \r\n2010 г. \r\nУмира Антон Владимиров Митров, известен като Бате Тони. Той е български плувец, републикански шампион за юноши по плуване на 100 метра бруст през 1957 година. Става известен треньор. На 26 октомври 2006 година Митров е удостоен със званието „Почетен гражданин“ на град Велинград за неговия принос в развитието на плуването. \r\n1975 г. \r\nУмира Димитър Иванов - български химик-органик, академик (1961 г.). Роден е на 13 октомври 1894 г. в с. Макоцево, Софийска област. Член е на множество чуждестранни научни дружества, лауреат е на Френската академия на науките (1932 г.). Следва химия в Лион (1914-1915 г.), завършва СУ “Св. Климент Охридски” (1920 г.). Учи индустриална химия в Нанси, където защитава докторат през 1923 г. Работи върху органо-магнезиевите съединения, изследва българските етерични масла (розово, лавандулово, здравецово). Автор е на учебници по органична химия. \r\n1906 г. \r\nУмира Тодор Стоянов Бурмов - обществен, политически и държавен деец, книжовник, действителен член на Българското книжовно дружество (дн. БАН). Роден е на 2 януари 1834 г. в с. Нова махала, Габрово. Завършва Киевската духовна семинария, след което става учител в Габрово. През 1860 г. заминава за Цариград. Става редактор на сп. \"Български книжици\", а по-късно и на в. \"Съветник\" и в. \"Время\". Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война 1877–1878 г. сътрудничи на княз Вл. Черкаски в Канцеларията за гражданско управление. След Освобождението е един от най–изявените дейци на умереното русофилско крило на Консервативната партия, като редактира и нейния пръв печатен орган в. \"Витоша\". От 1884 г. преминава към умереното крило на Либералната партия на Др. Цанков. Заема последователно редица отговорни държавни постове – вицегубернатор на Пловдив (1878 г.) и пръв губернатор на София (1879 г.). Той е първият министър-председател на свободна България и едновременно министър на вътрешните работи (юли – ноември 1879 г.). От 1881 г. до 1883 г. е член на Държавния съвет. Автор е на книгата \"Българо-гръцката църковна разпря\". За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.10.25", "title": "Денят 25 октомври в българската история"}
{"url": "http://www.focus-news.net/news/2018/10/25/2582302/ana-mpa-tsipras-promyana-v-konstitutsiyata-e-istoricheski-shans.html", "text": "Преразглеждане на Конституцията е исторически шанс за прогресивните сили, е обявил премиерът на Гърция и лидер на СИРИЗА Алексис Ципрас по време на среща на Политическия секретариат на партията, информира гръцката информационна агенция  ANA-MPA . \r\nПо сведения от паритйни източници, министър-председателят се е съгласил, че предложението на Сириза не може да пренебрегва необходимостта от по-широк консенсус, нито дори да разсея изискването на нашето време  за прогресивна реформа, която да увеличи народния суверенитет. \r\nЦипрас е акцентирал върху нуждата от укрепване на демокрацията, по-широко народно участие, защита на политическите и социалните права от атака срещу неолиберализма и възстановяване на доверието в политиката.  \r\nМинистър-председателят е обърнал внимание, че всички предложения на СИРИЗА се основават на петте стълба, предложени на парламента през юли 2016, след консултации с обществото и с институциите, координирани от Комисията за диалог по прегледа на Конституцията.  \r\nСпоред същия източник, първият стълб е свързан с разширяване на демокрацията и укрепване на парламентаризма през поредица от предложени взаимно свързани реформи в структурата на системата. Вторият е създаване на институции на пряката демокрация и стимулиране на гражданско участие в политическия живот на страната. Третият стълб се стреми да укрепи управлението на закона, четвъртият се отнася до отношенията между църквата и държавата, а петият засяга закрилата на социалните и колективните права.  Ивелина Ватова", "date": "2018.10.25", "title": "ANA-MPA: Ципрас: Промяна в Конституцията е исторически шанс"}
{"url": "http://www.focus-news.net/news/2018/10/25/2582303/pregled-na-osnovnite-temi-v-starozagorskiya-pechat.html", "text": "„БСП се стяга за предсрочни избори въпреки неуспешния си трети вот“ е водещо заглавие на вестник  „Старозагорски новини“ . Във вторник Корнелия Нинова обяви, че БСП започва подготовка за предсрочни избори. След като и третият вот на недоверие беше неуспешен, как ще се провокират предсрочни избори? Този въпрос зададе вчера „Старозагорски новини\" на председателя на Старозагорската партийна организация Валентина Бонева. „Проблемите в държава са непрекъснато. Тук, пред сградата на Областната управа протестират майките, протестират пенсионерите. Така че подготовката за предсрочни избори един път е изразяване и заставане зад исканията на различни социални слоеве и групи, и втори път - това е организацията, която ние като партийни структури трябва да създадем, за да можем да стигнем до изборите\", заяви Бонева. В този кратък отговор прозират две истини, които от централата на БСП на „Позитано\" 20 през последните дни стоически прикриваха - първата, че след неуспешния вот на недоверие протестите са другото средство за свалянето на правителството, и втората - че БСП не е готова за избори. Политически анализатори още преди гласуването на вота на недоверие към правителството отбелязаха, че предсрочни избори ще има... но в БСП по време на конгреса им през януари, ако дотогава не успее да свали Борисов от власт. Самата тя отрече това при посещението си в Стара Загора с аргумента, че е избрана за лидер на БСП с програма, която изпълнява. За никого не е тайна, че напрежение в БСП има и всички форми на диалог с вътрешнопартийната опозиция са изчерпани заради отстъплението на Нинова от левите идеи и тоталитарен стил на управление, в което я обвиняват нейните опоненти. След третия неуспешен вот, иницииран от Нинова и нейното най-близко обкръжение, вероятно поляризирането в столетницата ще продължи и ще избуи по време на най-висшия партиен форум.  \r\n„Хляб тип „Зебра\" поставя въпроса - какво ни продават?“ е друго заглавие в старозагорския ежедневник. Наличието на широки бели ивици в пълнозърнест царевичен хляб, който се продава в търговската мрежа на Стара Загора, изненада неприятно местен потребител. Става дума за един от сравнително скъпите видове от насъщния, на чиято опаковка е логото на хлебозавод „Милена\", гр. Несебър и е от новата им серия „От Изгрев Зрънце\". Въпреки че би трябвало да е с жълтеникав цвят, хлябът е тъмен, а по меката му част има бели ивици. „Ще сме благодарни да върнат продукта, за да го видим в базата тук и да може да обсъдим с екипа какво е и как може да се е получило. Щом е в срок на годност, белите ивици би трябвало да са от брашно. Друго не може да е. Не сме работили с оцветители и нямаме намерение да работим. Това е недопустимо за нас\", коментираха пред медията ни от фирмата-производител ЕТ „Милена М.С. - Митко Димитров\". От там отрекоха твърденията, появили се в социалната мрежа, че това може да е мухал, остатъци от стар хляб или не добре размесено с боя бяло брашно. Сходно беше мнението на старозагорските хлебопроизводители от „Румдо 73\" ООД, според които най-вероятно белите ивици са от брашно и представляват не добре объркано тесто.  \r\nВъпреки че цената на хляба се вдигна преди около месец, за потребителите няма гаранция за еквивалент между цена и качество. До настоящия момент от Комисията за защита на потребителите никога не са се произнасяли по темата, тъй като основно във фокуса им са онлайн-търговиите и качеството на услугите, предлагани в курортите. За българина обаче най-важен е хлябът и иска да знае какво слага ежедневно на трапезата си - недобре омесен или боядисан хляб!  \r\n„В Стара Загора НФСБ, ВМРО и \"Атака\" нямат проблем с диалога си“, пише още ежедневникът. Това твърди лидерът на старозагорските атакисти Михаил Михайлов. Въпреки кризата в отношенията на централно ниво между партньорите в коалиция \"Обединени патриоти\" третият вот на недоверие към кабинета „Борисов 3\" се провали. Опитът на БСП да свали правителството генерира едва 99 гласа подкрепа. По-важното обаче бе, че именно малкият партньор на ГЕРБ показа устойчивост и подкрепи правителството в опита да реализира нова здравна реформа. Действията на народните представители на „Атака\", ВМРО и НФСБ в гласуването изненадаха част от политическите анализатори, които предричаха разпад на коалицията и отслабване на подкрепата на кабинета. В последната седмица в отношенията между Валери Симеонов и Волен Сидеров бе създаден дълбок комуникационен ров, който обаче на този етап не се указа трапът, в който кабинетът „Борисов 3\" да пропадне. Натискът обаче към управляващите продължава, провокирано от едно необмислено изказване на вицепремиера Валери Симеонов, за което той самият все пак се извини. По темата „Старозагорски новини\" потърси лидера на старозагорската организация на „Атака\" и общински съветник Михаил Михайлов, който изрази мнение, че проблемът с оставката на Валери Симеонов е бил изместен върху отношенията на вицепремиера с Волен Сидеров. „Тук става въпрос за това, че е недопустимо човек на подобна позиция да говори по такъв пренебрежителен начин за една част от българското общество. Езикът, който бе използван, не отива на човек с подобно място в управлението на страната. Този отговорен пост изисква. Тук не става въпрос за взаимоотношенията между Волен Сидеров и Валери Симеонов, а за отношението на вицепремиер към една онеправдана част от българските граждани\", коментира Михаил Михайлов. Според него, ако министър-председателят Бойко Борисов реши да освободи Валери Симеонов, или който и да било вицепремиер, или министър, това не би било повод за каквато и да е политическа драма. Старозагорският лидер на „Атака\" отбеляза, че премиерът е бил далеч по-строг в отношението си към своите съпартийци, давайки за пример оттеглянето на Димитър Главчев като председател на парламента. \"Спомням си, че Симеонов още през месец юни в свое изказване неглижира протеста на майките на деца с увреждания, което е още по-страшно, защото говори за устойчиво отношение към тези хора. Недопустимо е един управленец да изпада в обяснителен режим относно това какво е искал да каже. Политиците, назначени на такива постове, би следвало да са изключително премерени в своите думи, подчерта Михайлов. Запитан за отношенията на местно ниво между НФСБ, ВМРО и „Атака\", Михаил Михайлов беше категоричен, че няма никакъв проблем с комуникацията и диалога между формациите. По думите му трите партии имат свои общи инициативи, в реализацията на които взаимно си помагали. „Това, което се случва на местно ниво, се отличава от ситуацията на централното\", посочи Михаил Михайлов.", "date": "2018.10.25", "title": "Преглед на основните теми в старозагорския печат"}
{"url": "http://www.focus-news.net/news/2018/10/25/2582305/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.10.25", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/10/25/2582298/hristo-grigorov-bchk-140-godini-armiya-na-dobroto-chiyato-sila-e-edinstvoto.html", "text": "140 години армия на доброто, чиято сила е единството. Това каза за сутрешния блок „Добро утро, България“ на  Радио „Фокус“  председателят на БЧК Христо Григоров по повод 140 годишнина на организацията, която според председателя ѝ през годините се е превърнала в армия на доброто, която възпитава. Той обясни, че когато силите в страната са обединени, тогава Българският червен кръст е по-ефективен, бързо достига до хората, подава ръка и им вдъхва надежда. „Ние въведохме една формула – „Обединявай и решавай“, а не „Разделяй и владей“. „Обединявай и решавай“. Ние обединихме политическите партии, религиозните структури и българския народ, защото в крайна сметка, когато човек има нужда от помощ – няма значение с какъв цвят е, с каква политическа окраска или религиозни виждания има – този човек има нужда и на този човек трябва да се помогне. Ние помагаме като се абстрахираме от всичко друго. Това е нашата сила – в нашето единство. Българският червен кръст не е единствената хуманитарна структура в България. Има много сродни структури, които помагат. Те за нас не са конкуренти. Те за нас са партньори, защото в крайна сметка всички сме обединени от идеята да се помага“, обясни Христо Григоров. Той уточни, че патрон на 140 годишнината на БЧК е Президентът на България Румен Радев, а специален гост е президентът на Световната федерация на дружествата на Червения кръст и Червения полумесец Франческо Рока. Това посещение е свидетелство за голямото уважение, което българската организация получава в международен мащаб, обясни Христо Григоров. Председателят на организацията призова българите да бъдат добри, милосърдни, готови да помогнат и да търсят баланса между „искам“ и „мога“.", "date": "2018.10.25", "title": "Христо Григоров, БЧК: 140 години армия на доброто, чиято сила е единството"}
{"url": "http://www.focus-news.net/news/2018/10/25/2582308/sport-andzhelik-kerber-postigna-parvi-uspeh-v-singapur.html", "text": "Анджелик Кербер постигна първи успех на финалите на Женската тенис асоциация в Сингапур. В среща от втория кръг в „Червената група“ бившата номер едно в света се наложи над шампионката от Откритото първенство на САЩ Наоми Осака с 6:4, 5:7, 6:4. Двубоят помежду им продължи два часа и 30 минути.  \r\nГерманката има една победа в първите си две срещи в групата, а 21-годишната Осака допусна две загуби и почти сигурно отпада от надпреварата.  \r\nВ другия мач от групата американката Слоун Стивънс победи Кики Бертенс от Холандия с 2:1 сета, в отделните части 7:6, 2:6, 6:3.", "date": "2018.10.25", "title": "Спорт: Анджелик Кербер постигна първи успех в Сингапур"}
{"url": "http://www.focus-news.net/news/2018/10/25/2582304/blagoevgrad-vazstanoveno-e-dvizhenieto-na-vtoroklasen-pat-19-pri-selo-banichan.html", "text": "Възстановено е движението на второкласен път-19 при село Баничан след пътнотранспортно произшествие. Това съобщиха за  Радио „Фокус“ – Пирин  от Областно пътно управление – Благоевград. Тази сутрин около 6.00 часа е била затворена едната пътна лента на второкласен път-19 при село Баничан поради пътен инцидент. В момента движението е възстановено и се осъществява без забавяния. Причините за случилото се изясняват. Трафикът в Благоевградска област е нормално натоварен и на места пътните настилки са частично мокри. Няма въведени ограничения, поради ремонтни дейности в областта. След силният вятър има повишена опасност от падащи камъни в Кресненското дефиле и в района на Предел. През изминалата нощ не е имало сигнали за паднали камъни, които да са затруднявали трафика по републиканската пътна мрежа. Пътните настилки на места са мокри и с намалена видимост. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да спазват дистанция и да шофират спрямо правилата за движение. \r\nДенис НИКИФОРОВ", "date": "2018.10.25", "title": "Благоевград: Възстановено е движението на второкласен път-19 при село Баничан"}
{"url": "http://www.focus-news.net/news/2018/10/25/2582306/plenumat-na-visshiya-sadeben-savet-shte-provede-rabotno-zasedanie-v-grad-varna.html", "text": "Пленумът на Висшия съдебен съвет  ще проведе работно заседание от 09.30 часа в зала 1 на Икономическия университет – Варна. Това съобщиха от пресцентъра на  Висшия съдебен съвет . На заседанието ще бъдат изслушани административните ръководители на Апелативен съд – Варна, Окръжен съд – Варна, Районен съд – Варна, Административен съд – Варна, Апелативна прокуратура – Варна, Окръжна прокуратура – Варна и Районна прокуратура – Варна. В заседанието ще участват кметът и главният архитект на Община Варна, областният управител на област Варна и председателят на Адвокатски съвет – Варна. Заседанието ще се председателства от министъра на правосъдието Цецка Цачева, като основна тема е обсъждане на възможностите за решаване сградния проблем на органите на съдебната власт във Варна.  \r\nМероприятието се организира в изпълнение на решение на Пленума на ВСС по протокол № 23/20.09.2018 г. и по предложение от административния ръководител на Апелативен съд – Варна.  \r\nЧленовете на Висшия съдебен съвет ще присъстват и на тържествата по случай 140-та годишнина от създаването на държавната и съдебната власт във Варна.", "date": "2018.10.25", "title": "Пленумът на Висшия съдебен съвет ще проведе работно заседание в град Варна"}
{"url": "http://www.focus-news.net/news/2018/10/25/2582314/smolyan-obshtinskiyat-savet-shte-provede-redovnoto-si-zasedanie.html", "text": "Общински съвет – Смолян ще проведе редовното си заседание от 11.00 часа, съобщиха от  Община Смолян.  В предложението за дневен ред са включени 24 докладни записки. Сред тях са Вземане на решение за удължаване срока на възстановяване на получен временен безлихвен заем от Централния бюджет на Република България, Връчване на наградата „Почетен гражданин на Смолян” на свещеник Димитър Михайлов, Участие на Община Смолян в качеството и на учредител на Общински футболен клуб „Родопа – Смолян 2018“ и други важни за жителите на общината теми.", "date": "2018.10.25", "title": "Смолян: Общинският съвет ще проведе редовното си заседание"}
{"url": "http://www.focus-news.net/news/2018/10/25/2582310/burgas-v-ekspotsentar-flora-shte-se-provedat-dve-sabitiya-posveteni-na-balansiranoto-gradsko-razvitie-klimatichnite-promeni-i-zhilishtnite-problemi.html", "text": "Днес в Експоцентър „Флора“ ще се проведат две отделни събития, посветени на балансираното градско развитие, климатичните промени и жилищните проблеми на съвременния човек. Това съобщиха от пресцентъра на  Община Бургас . От 10.00 часа Общината организира съвместно с Фондация „Подслон за човечеството“/Хабитат България информационен ден по темата за подобряване на жилищните условия и предизвикателствата, свързани с промяната на климата на територията на страната, в частност на територията на областта. От 14.00 часа ще се проведе и доброволческа акция за пребоядисване на най-дългата училищна ограда в града. В нея ще се включат учители, ученици и родители от СУ „Димчо Дебелянов\". \r\nВ продължение на темата за глобалните тенденции за устойчиво развитие от 13.00 часа Атанаска Николова - заместник-министър на околната среда и водите, заедно с експерти от Световната банка, ще представи проект на Национална стратегия за адаптация към изменението на климата и План за действие. Документите дефинират мерки за намаляване уязвимостта на страната по отношение на климатичните промени в основни секторни направления, като селско стопанство, биоразнообразие и екосистеми, енергетика, горско стопанство, човешко здраве, туризъм, транспорт, градска среда, води и др. Предвиждат се действия за подобряване способността на природните, социалните и икономическите системи за адаптиране към неизбежните и проявяващи се с по-силен интензитет въздействия от изменението на климата.", "date": "2018.10.25", "title": "Бургас: В Експоцентър „Флора“ ще се проведат две събития, посветени на балансираното градско развитие, климатичните промени и жилищните проблеми"}
{"url": "http://www.focus-news.net/news/2018/10/25/2582309/blagoevgrad-kmetat-na-obshtina-bansko-georgi-ikonomov-shte-napravi-parva-kopka-po-proekta-za-izgrazhdane-na-podporni-steni-po-dvata-bryaga-na-reka-glazne.html", "text": "Кметът на Община Банско Георги Икономов ще направи първа копка по проекта за изграждане на подпорни стени по двата бряга на река Глазне от 11.00 часа днес. Това съобщиха от пресцентъра на  Община Банско . Договорът за изпълнението на строително-монтажните работи е подписан преди дни и е на стойност от 731 000 лева с включен ДДС. За изпълнител е избран „ЕС ДЖИ 81” ЕООД, като в срок до края на месец април 2019 г. обекта ще бъде завършен. Церемонията ще се проведе в района на ул. „Глазне“ зад хотел „Стражите“.", "date": "2018.10.25", "title": "Благоевград: Кметът на Община Банско Георги Икономов ще направи първа копка по проекта за изграждане на подпорни стени по двата бряга на река Глазне"}
{"url": "http://www.focus-news.net/news/2018/10/25/2582307/deputatite-ot-pg-na-bsp-za-balgariya-shte-se-sreshtnat-s-grazhdanite-ot-starozagorska-slivenska-haskovska-i-sofiyska-oblast.html", "text": "Продължават срещите на народните представители от ПГ на „БСП за България” с граждани, на които те представят „Визия за България”. Депутатите ще са на посещение в Старозагорска, Сливенска, Хасковска и Софийска област. Това съобщиха от пресцентъра на  НС на БСП . Срещи в Старозагорска област \r\nОт 18.00 часа в с. Братя Даскалови народните представители проф. Иво Христов, Васил Антонов, Георги Търновалийски и Николай Бошкилов ще се срещнат с хората в читалище \"Пейо Милев\". \r\nВ 17.30 часа в гр. Гурково зам.-председателят на ПГ на „БСП за България” Христо Проданов и народният представител Иван Ченчев ще се срещнат с гражданите в Младежкия клуб.  \r\nВ 17.30 часа в гр. Казанлък народните представители Филип Попов, Елена Йончева, Донка Симеонова и Станислав Владимиров ще имат среща в Дом на културата \"Арсенал\" - малката зала            \r\nВ 16.30 часа в гр. Мъглиж народните представители Димитър Данчев и  Георги Андреев ще се срещнат с гражданите в ресторант \"Септември\". \r\nВ 17.30 часа в гр. Николаево народните представители доц. Георги Йорданов, инж. Любомир Бонев, Теодора Халачева и Тодор Байчев ще се срещнат с хората в читалище \"Васил Левски\". \r\nВ 16.30 часа в с. Опан народните представители Валери Жаблянов, Цветан Топчиев и Николай Тишев ще имат среща в залата на общинската администрация. \r\nВ 18.00 часа в гр. Павел баня зам.-председателят на ПГ на „БСП за България” Георги Свиленски и депутатите Веска Ненчева, Чавдар Велинов и Николай Пенев ще се срещнат с хората в читалище \"Напред\". \r\nВ 18.00 часа в гр. Раднево народните представители Таско Ерменков, Румен Георгиев и Александър Симов ще се срещнат с гражданите в Художествената галерия.   \r\nВ 16.00 часа в гр. Стара Загора зам.-председателят на ПГ на „БСП за България” Драгомир Стойнев и народните представители Георги Гьоков, Кольо Милев и Славчо Велков ще се срещнат със сержантите и офицерите от запаса в читалище \"Климент Охридски\". По късно, в 18.00ч, Стойнев, Гьоков и Велков  заедно  с депутата Петър Кънев, ще се срещнат с граждани в залата на хотел „Верея”.  \r\nВ 17.30 часа в гр. Чирпан зам.-председателят на ПГ на „БСП за България” Весела Лечева и народният представител Иван Ибришимов ще се срещнат с хората в  Голямата зала на общинска администрация. Срещи в Сливенска област \r\nВ 17.00 часа в гр. Котел, Сливенска област, депутатите Иван Иванов, Денчо Бояджиев и Илиян Тимчев ще се срещнат с граждани залата на Общинския съвет. Срещи в град София \r\nВ 18.00 часа в Лозенец зам.-председателят на ПГ на „БСП за България” Крум Зарков и народният представител Ирена Анастасова ще се срещнат с граждани в читалище \"Пенчо Славейков 1921\" Срещи в Хасковска област \r\nВ 11.00 часа в гр. Стамболово, Хасковска област, говорителят на ПГ на „БСП за България” Елена Йончева и народните представители Милко Недялков и Николай Цонков ще се срещнат с гражданите в залата на местното читалище.", "date": "2018.10.25", "title": "Депутатите от ПГ на „БСП за България” ще се срещнат с гражданите от Старозагорска, Сливенска, Хасковска и Софийска област"}
{"url": "http://www.focus-news.net/news/2018/10/25/2582313/blagoevgrad-obshtinata-e-domakin-na-kragla-masa-na-tema-badeshte-za-naukite-za-drevnostta.html", "text": "Общината, съвместно със Сдружение „Нова България“ организират кръгла маса на тема  „Бъдеще за науките за древността“ от 09.00 часа в зала „22 септември“. Това съобщиха от пресцентъра на  Община Благоевград . Темата „Бъдеще за науките за древността“ цели да назове историята на проучванията и институционализирането на науката, изследваща античността, както и какъв е замисълът на организираните институции и събития. Идеята за провеждането на кръгла маса е да наблюдава как са организирани системните проучвания в тази научна област. \r\nВ събитието участие ще вземат 8 лектори, които ще представят своите доклади. Програмата предвижда време за обсъждане на докладите и на възникналите въпроси след представянето им.", "date": "2018.10.25", "title": "Благоевград: Общината е домакин на кръгла маса на тема „Бъдеще за науките за древността“"}
{"url": "http://www.focus-news.net/news/2018/10/25/2582319/veliko-tarnovo-v-ednata-lenta-se-osashtestvyava-dvizhenieto-po-patya-tvarditsa-elena-ot-km-47-do-km-48-poradi-propadane-na-patnoto-platno.html", "text": "Натоварен е трафикът по улица „Магистрална“ в града. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето е ясно и слънчево. Натоварено е движението и покрай по-големите училища и детски градини в града. Там служители на \"Пътна полиция\" следят за правилното протичане на движението. За изминалото денонощие няма регистрирани тежки инциденти. Светофарите работят нормално. Екипи на полицията следят за нарушения на Закона за движение по пътищата и в по-натоварените и критични участъци от областта. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.10.25", "title": "Велико Търново: В едната лента се осъществява движението по пътя Твърдица - Елена от км 47 до км 48 поради пропадане на пътното платно"}
{"url": "http://www.focus-news.net/news/2018/10/25/2582318/new-europe-rumaniya-tryabva-da-se-bori-s-koruptsiyata-predi-da-poeme-rotatsionnoto-predsedatelstvo-na-es-predupredi-zhan-klod-yunker.html", "text": "Председателят на Европейската комисия Жан-Клод Юнкер изрази нарастващата загриженост на изпълнителния орган на Общността по отношение на проблемите с върховенството на закона и борбата с корупцията в Румъния - малко повече от два месеца преди Букурещ да поеме шестмесечното председателство на Съвета на ЕС, отбелязват в редакцията на електронното издание  New Europe . \r\n„Надявам се, че Румъния ще се присъедини към Шенгенската зона, но не трябва да ипотекира това, като се отклони от (европейските) принципи на върховенството на закона\", подчерта Юнкер в рамките на дебат за бъдещето на Европа с румънския президент Клаус Йоханис. „Винаги трябва да спазвате принципите на върховенството на закона\", предупреди люксембургският политик.  \r\nПо-късно Юнкер добави, че се надява, че мнозинството от румънците са все още ангажирани с борбата срещу корупцията, „в противен случай ЕК ще има много проблеми в препоръките си\", по отношение на процеса на членство в Шенгенската зона. Румъния изисква препоръка от Комисията и единодушна подкрепа от останалите 27 държави-членки на ЕС за официално присъединяване към 26-членната зона, която официално е премахнала паспортните и всички други видове гранични проверки.  \r\nКандидатурите на членовете на ЕС Румъния и България са блокирани от 2007 г. насам поради „загриженост“ за корупция и организираната престъпност в двете страни от Източна Европа. \r\nРумънският президент бе предупреден от представителите на ЕС, че трябва да предприеме по-решителни действия, насочени към предотвратяване на по-нататъшното влошаване на ситуацията с върховенството на закона, което се дължи на противоречиви реформи в съдебната система на премиера Виорика Дънчила.  \r\nЗаместник-председателят на ЕК Франс Тимерманс многократно изрази своята „загриженост\" относно съдебните промени в Румъния и поиска от лидера на кабинета в Букурещ да изясни писмото, изпратено по-рано този месец. \r\nПравителството на Дънчила се опита да омекоти антикорупционното законодателство, откакто встъпи в длъжност през 2016 г., но по-късно изостави плановете си заради най-голямата вълна от протести след падането на комунизма и насилственото сваляне на бившия диктатор на Румъния Николай Чаушеску през декември 1989 г. Тереза Герова", "date": "2018.10.25", "title": "New Europe: Румъния трябва да се бори с корупцията, преди да поеме ротационното председателство на ЕС, предупреди Жан-Клод Юнкер"}
{"url": "http://www.focus-news.net/news/2018/10/25/2582317/blagoevgrad-zapochva-izgrazhdane-na-posetitelski-informatsionen-tsentar-dostapen-za-hora-sas-spetsifichni-nuzhdi-i-v-neravnostoyno-polozhenie.html", "text": "Дирекция „Национален парк Рила“ организира официална церемония „Първа копка“ по „Изграждане на посетителски информационен център - Благоевград, достъпен за хора със специфични нужди и в неравностойно положение“. Това съобщи за  Радио „Фокус“ – Пирин  д-р Стефан Кирилов, главен експерт „ИОП“ в дирекция „БППП“ към „Национален парк Рила“. „Проекта „Засилване на капацитета на защитените зони чрез иновативна методология за устойчиво развитие”, с акроним BIO2CARE се финансира по програмата за Европейско териториално сътрудничество ИНТЕРРЕГ V-A „ГЪРЦИЯ – БЪЛГАРИЯ 2014-2020“, каза още д-р Кирилов. Той добави, че събитието ще се състои от 11.00 часа в кв. „Вароша“, ул. „Бистрица“ 12В, където се намира административната сграда на Дирекция „НП Рила“.", "date": "2018.10.25", "title": "Благоевград: Започва изграждане на посетителски информационен център, достъпен за хора със специфични нужди и в неравностойно положение"}
{"url": "http://www.focus-news.net/news/2018/10/25/2582316/denyat-25-oktomvri-v-svetovnata-istoriya.html", "text": "През 1775 г. на 25 октомври Павел Дованли български католически епископ, съставя ръкописен сборник с религиозни химни на говорим български език - “Книга, писана за Матея Пенчов от Амбарли да се учи и да учи и други”. \r\nПрез 1873 г. в Цариград излиза първият брой на в. \"Шутош\" - \"лист за шега и сатира\", редактиран от Петко Р. Славейков и Стамат Даскалов. \r\nПрез 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. \r\nНа този ден през 1921 г. е обявено \"усилено военно положение\" в Софийски, Кюстендилски и Петрички окръг, след като на 22 октомври македонски дейци на войводата Иван Бърльо убиват военния министър Александър Димитров край с. Козница в Конявската планина. \r\nФранция и Свещената римска империя подписват през 1648 г. Вестфалския мир, който слага край на Тридесетгодишната война (1618-1648 г.) – политически и религиозен конфликт, довел до общоевропейска война. \r\nСилно земетресение разрушава столицата на Перу – Лима през 1797 г. \r\nПрез 1962 г. Никита Хрушчов в лично послание до Джон Кенеди се съгласява да изтегли от Куба съветските ракети в случай на отказ от САЩ за завладяване на Куба. \r\nНа този през 1804 г. е роден Вилхелм Едуард Вебер - немски физик, работил в областта на електричеството и магнетизма, а през 1929 г. е роден Йордан Димитров Радичков – български писател. \r\nПрез 1989 г. на този ден умира Найден Евлогиев Геров – български композитор. През 1993 г. умира Петър Славински - български писател, драматург. \r\n2015 г. \r\nВ Аржентина се провеждат президентски и парламентарни избори. \r\n2014 г. \r\nКосмическият кораб „Дракон“ се приземява успешно в Атлантически океан след едномесечен престой на Международната космическа станция. \r\n2013 г. \r\nВ Чехия се провеждат предсрочни парламентарни избори. Социалдемократите печелят с 22%. \r\n2012 г. \r\nЧетири израелски самолети нанасят удар по военни обекти в Хартум. \r\n2011 г. \r\nДесети тибетски монах за три месеца се самозапалва край манастир в Ганцзъ в знак на протест срещу религиозния контрол, наложен от китайското правителство. Монасите са не само духовните изразители на традициите на Тибет, но и на борбата, която тибетците водят за независимост на Тибет. \r\n2007 г. \r\nИзвършен е първият редовен полет с Еърбъс А380 – между Сингапур и Сидни. \r\n2004 г. \r\nПрезидентът на Куба, Фидел Кастро, обявява, че транзакциите с щатски долари ще са забранени след 8 ноември 2004 година. \r\n2002 г. \r\nПродължават преговорите за освобождаване на заложници при терористичния акт на Дубровка. В Кремъл президентът на Русия Владимир Путин провежда съвещание с ръководителите на МВР и Федералната служба за сигурност. Директорът на ФСС Патрушев заявява, че властта е готова да запази живота на терористите, ако освободят всички заложници. \r\n1983 г. \r\nНа 25 и 26 октомври в Лондон се провеждат политически консултации между министерствата на външните работи на България и Обединено кралство Великобритания и Северна Ирландия. \r\n1978 г. \r\nВ Мапуту е подписан договор за дружба и сътрудничество между Народна Република България и Народна Република Мозамбик. Двете страни се договарят да развиват и задълбочават взаимноизгодното си сътрудничество в различните области на икономиката им, в науката, изкуството и пр. Договорът е сключен за срок от 20 г. \r\nАмериканският президент Роналд Рейган подписва законопроект за отделяне на средства за производството на неутронна бомба. \r\n1976 г. \r\nВ Лондон е открит Националният Кралски Театър. \r\n1969 г. \r\nВ периода 20 – 25 октомври министър-председателят на Финландия Мауно Койвисто е на официално посещение в България. \r\n1965 г. \r\nПодписана е спогодба за стокообмен и плащания с Унгария за периода 1966-1970 г. \r\n1962 г. \r\nПървият белгийски ядрен реактор е пуснат в експлоатация. \r\n1955 г. \r\nАмериканската фирма Tappan Company първа представя микровълнова печка. Цената и е 1200 долара. \r\n1951 г. \r\nУинстън Чърчил отново заема поста министър-председател на Великобритания, след като Консервативната партия печели изборите. \r\n1946 г. \r\nЗапочва първият процес срещу нацистки военопрестъпници в Нюрнберг. \r\n1944 г. \r\nВтора армия започва Косовската операция. \r\nС овладяването на долината на р. Морава и прекъсването на маршрута Солун - Ниш - Белград, 2-ра армия поставя в тежка ситуация германските войски от група армии „Егея\". Единственият път за изтегляне е през Скопие, Прищина и Сараево. „Проникването на настъпващите българи през Куршумлия и Косово поле би означавало гибелта на групата армии\" - отбелязва генерал Ерих Рихберг. Значението на Косово поле се отчита и от българското Главно командване. То възлага на 2-ра армия провеждането на нова настъпателна операция- Косовската. За овладяването на Косово поле армията съсредоточава усилията си в направлението на Подуево - Прищина, където настъпват три пехотни дивизии и Бронираната бригада, а с една пехотна дивизия настъпва в направлението Лесковац - Лебане - Прищина. За операцията армията разполага със 78 000 души, 63 танка, 316 оръдия и 300 минохвъргачки. \r\nСрещу тях в района на Подуево и Прищина се отбраняваха подразделения от 91-ви и 22-ри немски корпус, обединени в бойна група „Лангер\", и 21-ва албанска СС дивизия „Скендербег\". Германците предвиждат да усилят отбраняващите се с изтеглящи се подразделения, но да задържат максимално време в свои ръце Косово поле. Операцията започва на 25 октомври, но поради ожесточената съпротива до края на месеца първоешелонните дивизии на 2-ра армия не могат да постигнат сериозен успех и да овладеят Подуево - ключа към Косово поле. \r\n1943 г. \r\nВ хода на Втората световна война се извършват англо-американски бомбардировки над гарата в Скопие и над Велес (над 40 жертви). На 20 октомври е бомбардиран Ниш (245 жертви и 480 ранени). \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватия и Испания срещу Англия, Франция, СССР, САЩ, Полша, Чехословакия и др. \r\n1938 г. \r\nАмерикански войски дебаркират при Гренада, за да предотвратят засилващото се съветско и кубинско влияние. \r\n1931 г. \r\nВ периода 20 - 25 октомври в Цариград е проведена II Балканска конференция за сътрудничество. Българската делегация е водена от Янко Сакъзов. \r\n1930 г. \r\nПо католически ритуал в катедралата “Св. Франциск\" в Асизи, Италия, цар Борис ІІІ се венчава за Йоанна Савойска, дъщеря на италианския крал Виктор Емануил ІІІ. На 31 октомври бракът е потвърден и с православна церемония в катедралата “Св. Александър Невски\" в София. \r\nБорис III (католическо име: Борис Луи Роберт Пиер Станислав) е роден на 30 януари 1894 г. в София. Български цар е от 1918 г. до 1943 г. Син е на цар Фердинанд I и на княгиня Мария-Луиза Бурбон-Пармска, брат на Кирил Преславски. При раждането си е награден с ордена \"Св. Александър\" I степен, както и с I и IV степен на военния орден \"За храброст\". През 1896 г. се прекръства в източноправославната вяра - негов кръстник е руският император Николай II. Завършва гимназия в София през 1912 г. Посещава Санкт Петербург и Киев (1911 г.), където е награден с най-високия руски орден \"Св. Андрей Първозваний\" с брилянти. През 1911-1912 г. пътува с научна цел във вътрешността на Мала Азия, по крайбрежието на Средиземно море и на Канарските о-ви. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора, както и на много видни чуждестранни гости. Взема участие в Балканската война със VII Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество. Възкачва се на престола на 3 октомври 1918 г. Встъпва в брак с принцеса Джована Савойска, от който се раждат: княгиня Мария-Луиза (13 януари 1933 г.) и Симеон, княз Търновски (16 юни 1937 г.). Управлението на цар Борис III протича в най-сложните и тежки години от историята на Третото българско царство. След първата световна и Ньойския договор (1919 г.), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. (преврат за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца). Цар Борис III обаче успява да постигне вътрешнополитическо спокойствие в страната, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ. Борис III е единственият владетел, който не експортира българските евреи в Германия, с което ги спасява от унищожаване. Носител е на френския орден на Почетния легион (3 пъти), на английския кралски викториански орден, на белгийския орден \"Леополд\", на немския домашен рицарски орден \"Св. Хубертус\", на \"Червен орел\" (Прусия), на руския орден \"Св. Анна\", на румънския \"Карол III\", отличия на Италия, Австрия, Полша и др. Умира при неизяснени обстоятелства на 28 август 1943 г. В София. Погребан е в Рилския манастир. \r\n1927 г. \r\nКрай бреговете на Бразилия потъва италианският лайнер “Принцеса Мафалда”. Загиват 314 души. \r\n1925 г. \r\nСъздават се Независими работнически професионални съюзи с орган в. \"Единство\" под контрола на нелегалната БКП. \r\n1918 г. \r\nВ Аляска потъва канадският параход “Принцеса София”. Загиват 398 души. \r\n1916 г. \r\nЧасти на 1-ва пехотна софийска дивизия овладяват Черна вода (Румъния). \r\n1915 г. \r\nБългарски войски влизат в Алексинац (Сърбия) и заедно с германски съединения овладяват долината на р. Морава. \r\n1908 г. \r\nПровеждат се избори за депутати за Отоманския парламент. Избрани са четирима български депутати: от Съюза на българските конституционни клубове - Тодор Павлов (Скопие) и Панчо Дорев (Битоля), а от привържениците на Яне Сандански - Димитър Влахов (Солун) и Христо Далчев (Сяр). \r\n1905 г. \r\nНорвегия става независима от Швеция. \r\n1881 г. \r\nРоден е Пабло Пикасо – художник По произход е испанец, но е творил във Франция. В началото на ХХ в. (\"син\" и \"розов\" период) създава \"Девойка с топка\", 1905 г. През 1907 г. е един от основоположниците на кубизма. От 40-те години е активен борец за мир (\"Гълъбът на мира\", 1947 г.). Има много керамични, графични и скулптурни творби. Пише стихове. Музеи “Пикасо”- Париж (1985 г.), Барселона (1963 г.). Умира на 7 април 1973 г. \r\n1859 г. \r\nКняз Никола Конаки-Богориди полага основния камък за новата българска църква в Цариград. Тържественият молебен е направен лично от патриарх Кирил. \r\n1839 г. \r\nВ Манчестър е съставено първото в света железопътно разписание. \r\n1415 г. \r\nПо време на Стогодишната война 1337-1453 г. английската армия начело с Хенри V разбива френската армия при Аизенкур. След тази битка английските войски в съюз с бургундците завладяват Северна Франция (включително Париж). \r\nСтогодишната война (1337-1453 г.) е война между Англия и Франция за земите на територията на Франция, притежание на английската корона, и за Фландрия. Съюзници на Франция са Шотландия и папата. Английската армия е съставена предимно от наемници и се командва от краля. Основа на френската армия е рицарското феодално опълчение. Първият период на войната (1337-1360 г.) е характерен с борбата на противниците за Югозападна Франция. Бойните действия имат променлив успех, но англичаните завладяват Югозападна Франция и заставят Франция чрез Бретинския мирен договор (1360 г.) да им отстъпи територията от устието на Лоара до Пиренеите. Вторият период (1360-1380 г.) започва с реорганизация на френската армия в наемна, създаване на полева артилерия и нов морски флот. Франция успява да запази много пристанища и крепости по крайбрежието на Атлантическия океан (Бордо, Байон, Брест, Шербур, Кале). Англия е принудена да сключи примирие. Третият период (1415-1424 г.) се характеризира с вътрешни противоречия и отслабване на Франция (селски и градски въстания, междуособна война на феодалните групировки и др.). С помощта на бургундския херцог англичаните завладяват Северна Франция (вкл. Париж). Подписан е мирен договор в Труа (21 май 1420 г.). Хенри V става регент на Франция, а след смъртта на крал Шарл VI става наследник на френския престол. През 1422 г. внезапно умират Шарл VI и Хенри V. Франция се оказва в изключително тежко положение: разпокъсана и ограбена от завоевателите. Войната се превръща в национално-освободителна за Франция. През четвъртия период (1424-1453 г.) народните маси активно се намесват във войната (особено в Нормандия). През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. Французите завземат Париж (1437 г.), връщат си Шампан (1441 г.) и Нормандия (1450 г.). На 19 октомври 1453 г. английската армия капитулира в Бордо, с което е сложен край на Стогодишната война. \r\n732 г. \r\nФранките разбиват арабите при Пуатие. По този начин те спират тяхното придвижване в Европа. На тази дата са родени :  \r\n1931 г. \r\nРодена е Ани Жирардо - френска актриса. Завършва Парижката консерватория (1954 г.). Играе в \"Комеди Франсез\". В киното дебютира през 1956 г. - \"Тринадесет зад масата\". Играе в \"Роко и неговите братя\" (1960 г.) , \"Три стаи в Манхатън\" (1965 г.), \"Живееш, за да живееш\" (1967 г.), \"Един човек, който ми харесва\" (1969 г.), \"Да умреш от любов\" (1971 г.), \"Старата дева\" (1971 г.), \"Няма дим без огън\" (1973 г.), \"Д-р Франсоаз Гаян\" (1975 г.), \"Нежният полицай\" (1977 г.), \"Става въпрос за любовта\" (1978 г.), \"Животът продължава\" (1981 г.), \"Сбогом, язовецо!\" (1985 г.), \"Заключените жени\" (1988 г.), (\"Дилинджър е мъртъв\", (1969 г.) , \"Заподозреният\" (1975 г.) и \"Над Сантяго вали\" (1975 г.). Играе и във феминистичната комедия \"Реванш на жените\" (1981 г.). Други филми: \"Любовна комедия\" (1989 г.), \"Дни и нощи\" (1990 г., режисьор Клод Льолуш), \"Винаги сами\" (1991 г.), \"Въоръжени момичета\" (1994 г.), \"Обичам те\" (2000 г.), \"Пианистът\" (2001 г.), \"Това е моето тяло\" (2001 г.). \r\n1838 г. \r\nРоден е Жорж Бизе (Александър Сезар Леополд) - френски композитор. Роден е в семейство на музиканти. На 17 години създава известната \"Симфония в до-мажор\", а през 1857 г. печели с \"Доктор Миракъл\" обявения от Жак Офенбах конкурс за оперета. Същата година завършва Консерватория и с кантата си \"Кловис и Клотилда\" печели Римската премия. В Италия е от 1857 г. до 1860 г. Създава комичната опера \"Дон Прокопио\", операта \"Гуслата на емира\", оркестрови и инструментални пиеси, кантатата \"Васко да Гама\". Продължава да твори и след завръщането си в Париж: \"Ловци на бисери\" (1863 г.), \"Иван Грозни\", \"Красавицата от Перт\", \"Джамиле\", музиката към \"Арлезианката\" от А. Доде, \"Кармен\". Умира 3 месеца след премиерата на \"Кармен\" на 3 юни 1875 г. в Боживал. \r\n1825 г. \r\nРоден е Йохан Щраус - австрийски композитор, диригент и цигулар. След смъртта на баща си обединява семейните оркестри и многократно обикаля с концерти Европа и Америка. Известно време ръководи концертните сезони в Павловск (до Петербург) (1856-1865 г., 1869 г., 1872 г.). След 1866 г. изнася концерти в Петербург и Москва. С руската тематика са свързани произведенията му “Прощаване с Петербуг” (1858 г.), полката “В павловската гора” (1869 г.), валсът-фантазия “Руското село” (1873 г.). Обогатява танцовата музика с разнообразни произведения (ок. 500 валса, полки, кадрили и др.). Създава класическия виенски валс и е наречен от съвременниците си “кралят на валса”. Мелодиите на най-хубавите му валсове (“На хубавия син Дунав”, “Животът на артиста”, “Случки във Виенската гора”, “Виенска кръв”, “Есенни гласове”, “Вино, любов и песни”), полките (“Трик-трак”, “Пицикато полка”) са изключително популярни в целия свят. Създава класическите образци на виенската оперета. Сред най-хубавите му произведения са: “Прилепът” (1874 г.), “Веселата война” (1881 г.), “Нощ във Венеция” (1883 г.), “Цигански барон” (1885 г.). Композитори, диригенти и негови помощници са по-малките му братя Йозеф (1827 г.-1870 г.) и Едуард (1835 г.-1916 г.). Умира на 3 юни 1899 г. във Виена. \r\nНа тази дата умират:  \r\n2002 г. \r\nУмира американският актьор Ричард Харис. \r\n1400 г. \r\nУмира Джефри Чосър - английски поет, дипломат и държавник. Майстор на английския стих. Стихотворните новели на Чосър “Кентърбърийски разкази” (1387-1400 г., издадени към 1478 г., посмъртно) представляват реалистична картина на живота в Англия през ХIV в. Други творби: “Птичи парламент” (1382 г., издадена 1526 г., посмъртно), “Троил и Кресида” (1382-1384 г., издадена 1483, посмъртно) и др. Чосър е хуманист и създател на средноанглийския литературен език. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; Исторически архив на Агенция “Фокус” - отдел “Архив и бази данни” и други .", "date": "2018.10.25", "title": "Денят 25 октомври в световната история"}
{"url": "http://www.focus-news.net/news/2018/10/25/2582315/todor-baychev-bsp-iskame-da-promenim-nachina-na-upravlenie-na-mvr-za-da-se-svede-bitovata-prestapnost-do-granitsi-koito-nyama-da-se-useshtat-tolkova-tezhko-ot-obshtestvoto.html", "text": "Крещящата необходимост от качествено образование в малките населени места- бе един от основните въпроси, повдигнати от жителите на Твърдица, на среща с народните представители от ПГ на „БСП за България“ Веска Ненчева и Тодор Байчев, съобщиха от пресцентъра на  НС на БСП . Възпитанието в ценности у младите хора, което отдавна е изгубено, а е необходимо, също бе поставено на дневен ред. Жителите на Твърдица не скриха и болката за младите, които не остават в малките населени места заради липсата на работа и просперитет. „С тази Визия предлагаме качествено нов модел на управление. По отношение на сигурността, искаме да променим начина на управление на МВР, за да се сведе битовата престъпност до граници, които няма да се усещат толкова тежко от обществото“, каза народният представител Тодор Байчев.  \r\nНад два часа и половина продължи срещата с народните представители от ПГ на „БСП за България“ Теодора Халачева и Петър Витанов в Нова Загора. Жителите на града поставиха въпроси по теми, свързани със здравеопазването, образованието и развитието на региона. Те отразиха невъзможността на държавата да се справи със сектора на здравеопазването и заявиха, че  новата реформа, която се готви от министъра, ще утежни финансово българите,  но няма да подобри качеството на услугата. Жителите на Нова Загора заявиха, че е нужна  нов тип политика и нов морал, защото в България липсва държавност. Поставен бе и въпросът за финансирането на общинските и държавни училища, така че те да отговарят на нуждите на учениците и учителите. Според жителите на общината нуждите на обикновения човек не са на преден план за управляващите.  \r\n„Всички сме убедени, че ГЕРБ не може повече да управлява“, заяви народният представител Теодора Халачева. Тя обясни, че „Визия за България“ е една рамка, зад която трябва да стои сериозен поглед за това какво се случва в държавата и икономиката, защото ни е  нужно развито производство. Предложенията, свързани с развитието на родното производство, заложени във Визията бяха подкрепени от всички присъстващи на срещата.  \r\nНа срещата с народните представители Николай Тишев и Николай Пенев в Младово жителите на населеното място поставиха въпроси, свързани основно с политиката по доходите, заложена във Визията - актуализацията на пенсиите, увеличаване на минималната работна заплата, семейното подоходно облагане, както и за нуждата от помощ на малките земеделски производители. Те добавиха, че от следващата година се увеличава двойно осигурителната тежест върху земеделските производители, което за младите и средни производители означава още по-големи разходи.Жителите на Младово обясниха, че не подкрепят и увеличаването на данъка на старите автомобили, защото това е удар върху хората с по-ниски доходи. „Ако ние не променим модела на управление на България, всичко, което говорим, няма да има смисъл“, каза народният представител Николай Тишев. Той добави, че „Визия за България е шанс за промяна на положението на всеки един българин. Развитието на енергетиката, нуждата от втора АЕЦ и предложенията, заложени в документа, бяха представени от народния представител Николай Пенев.", "date": "2018.10.25", "title": "Тодор Байчев, БСП: Искаме да променим начина на управление на МВР, за да се сведе битовата престъпност до граници, които няма да се усещат толкова тежко от обществото"}
{"url": "http://www.focus-news.net/news/2018/10/25/2582320/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с извършване на строително-монтажни работи на резервоар Железница се налага спиране на водоподаването от 09:00 до 16:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на площада. \r\nВъв връзка с монтаж на спирателен кран до бл. 72 в жк. „Младост“ 1 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 70, бл. 70А, бл. 72, бл. 72А, бл. 73, бл. 75А, бул. „Андрей Сахаров“ № 23, 25, 48, 50, 52 и 56,  и Посолство на „Либия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 71. \r\nВъв връзка с изпълнение на инвестиционен проект за реконструкция на уличен водопровод на ул. „Народен герой“ в кв. „Овча купел“ се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Любляна“, ул. „Букет“, ул. „Войводина могила“, ул. „Народен герой“; ул. „Любляна“ - търговски обекти между ул. „Народен герой“ и ул. „Калояново“ без магазин „Фантастико“; ул. „Любляна“ №34А и 34 Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен герой“ ъгъла с ул. „Рачка“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на ул. „Балкан“и ул. „Васил Левски“ в кв. „Ботунец“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Ботунец“-  първа част. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Балкан“ пред детската градина. \r\nВъв връзка с подмяна на сградно водопроводно отклонение на ул. 8 кв. „Враждебна“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. 30, ул. 5, ул. 8, ул. 41. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 8 ъгъла с ул.41. \r\nВъв връзка с подмяна на сградно водопроводно отклонение на ул. „Петър Борисов Величков“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Петър Борисов Величков“ от ул. „Моравча“ до ул. „Ком“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Петър Борисов Величков“ ъгъла с ул.“Ком“. \r\nВъв връзка с подмяна на сградно водопроводно отклонение на ул. „Георги Бенковски“ в с. Казичене се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Балевица“, по ул. „Георги Бенковски“ от ул. „Димитър Ашов“ до ул. „Балевица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Бенковски“ №40. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/25/2582321/pregled-na-osnovnite-temi-v-dobrudzhanskiya-pechat.html", "text": "Близо половин милион евро ще получи Община Шабла по трансграничен проект за овладяване на бедствия“, съобщава вестник  „Нова добруджанска трибуна“ . Проектът ще се изпълнява съвместно с румънската община Овидиу. Проектът е по Програма INTERREG V-A Румъния-България – „Интегрирано управление на риска и ефективни реакции на органите за гражданска безопасност“. Предстои обучение на екипа на доброволното формирование, поставяне на сигнализации при извънредни ситуации. „Пет общини попадат в „инфектираната“ зона“, съобщава изданието. Става дума за случай на открито мъртво диво прасе край силистренското село Кайнарджа. Установено е, че то е покосено от болестта африканска чума. Определени са две 20-километрови зони в областите Силистра и Добрич, също и още една буферна. В първата попадат общините Тервел и Крушари. „За Нова година – хитовият спектакъл на Софийската опера и балет “Mama Mia” на сцената в Албена“, съобщава всекидневникът. Представлението е на 30 декември от 17,00 часа във Вариете казино. Режисьор на спектакъла е Пламен Карталов.  \r\n„Паметник, посветен на събитията през юни 1900 година, ще поставят в Шабла“, съобщава на първа страница вестник  „Добруджанска трибуна“ . Ритуал по първа копка ще се състои днес от 10.00 часа. Инициативата за паметника е на Сдружение с нестопанска цел „Шабла 1900“. Паметникът ще бъде поставен в зелената площ между улиците „Равно поле“ и „Петко Българанов“. Така ще бъде увековечен исторически период, свързан с Дуранкулашките бунтове. В рубриката „Акценти“ – „Претърсват граничните райони за болни или умрели диви прасета“. Извънредно заседание на Областната комисия по епидемии и епизотии е проведено в Силистра. На 18 октомври е открито мъртво диво прасе край село Кайнарджа. Пробата е положителна, за което е оповестено на 23 октомври. В съседна Румъния вече има регистрирани над 1000 огнища на африканска чума, като всеки ден по 3-4 нови, припомня всекидневникът. От спортната страница – „Турнир в памет на Петър Арнаудов организира СКЛА „Добрич“, съобщава изданието. Той ще се проведе на 3 ноември в добруджанския град. Организатори са Българската федерация по лека атлетика и Спортният клуб в Добрич. Домакините очакват над 300 лекоатлети от цялата страна.", "date": "2018.10.25", "title": "Преглед на основните теми в добруджанския печат"}
{"url": "http://www.focus-news.net/news/2018/10/25/2582324/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. За  Радио „Фокус“ – Велико Търново  уточниха, че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е предимно ясно, трафикът – интензивен. В по-усойните места пътищата са мокри, а около водните басейни и в котловините има мъгла. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.10.25", "title": "Габрово: Пропаднал участък затруднява движението в отсечка от пътя между Габрово и село Стоманеците"}
{"url": "http://www.focus-news.net/news/2018/10/25/2582322/nimh-zhalt-kod-za-silen-vyatar-e-obyaven-v-14-oblasti-na-stranata.html", "text": "Жълт код за силен вятър е обявен в 14 области в страната. Това сочи справка на сайта на  Националния институт по метеорология и хидрология (НИМХ) . Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Сливен, Стара Загора, Пловдив, Пазарджик, София област, Благоевград, Кюстендил, където ще духа силен северозападен вятър. Поривите ще достигат на места до 20-25 м/с. Към края на деня вятърът ще започне да отслабва.  \r\nЖълт код за бурно вълнение е обявен по цялото Черноморие. Там северозападният вятър ще достига 15-20 м/с (7-8 по Бофорт), а поривите - 22-24 м/с (9 по Бофорт).", "date": "2018.10.25", "title": "НИМХ: Жълт код за силен вятър е обявен в 14 области на страната"}
{"url": "http://www.focus-news.net/news/2018/10/25/2582325/plovdiv-dvizhenieto-pri-km-112-na-avtomagistrala-trakiya-v-rayona-na-selo-tsalapitsa-se-izvarshva-v-avariynata-lenta-poradi-remontni-deynosti-na-saorazhenie.html", "text": "Движението на територията на град Пловдив е изключително натоварено към този час, предаде репортер на  Радио „Фокус“ – Пловдив . Колони от автомобили се образуват по булевардите „Христо Ботев“, „Цар Борис III Обединител“, „Найчо Цанов“, „Източен“, „Шести септември“, „Руски“. „Васил Априлов“, „България“ и „Пещерско шосе“. Засилен автомобилен трафик се отчита и по входно-изходните артерии. Призовават се водачите да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътни инциденти. Все още е затворена за движение западната половина на кръстовището на бул. „Асеновградско шосе“ в Пловдив. Движението на моторни превозни средства се извършва по бул. „Освобождение“ и  ул. „Менделеев“. Затворено за движение е и западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“ заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Временно движението по бул. „България“ в Пловдив се осъществява двупосочно в северното платно на пътната артерия поради строително-монтажни дейности в южното платно. Затворено за движение е и източното платно на бул. „Източен“ в участъка между булевардите „Шести септември“ и „Марица-юг“ заради строително-монтажни дейности. Очаква се ремонтът да приключи до 22 ноември. \r\nНатоварено е движението и на територията на Пловдивска област, съобщиха от Областното пътно управление. Интензивен е трафикът по участъка на АМ „Тракия“ в Пловдивска област, също по пътищата Пловдив - Асеновград и Пловдив - Карлово. До 2 ноември движението по пътя Пловдив - Асеновград ще се извършва двупосочно в едното платно, поради ремонтни дейности в участъка. Временно движението при км 112 на магистралата в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. Опасност от падащи камъни има по пътищата Бачково - Нареченски бани, Юговско ханче - Югово - Лъки и Кричим - Девин. \r\nТони МИХАЙЛОВ", "date": "2018.10.25", "title": "Пловдив: Движението при км 112 на автомагистрала „Тракия“ в района на село Цалапица се извършва в аварийната лента поради ремонтни дейности на съоръжение"}
{"url": "http://www.focus-news.net/news/2018/10/25/2582323/burgas-v-ekspo-tsentar-flora-shte-bade-predstaven-proektat-glasove-ot-zaliva-na-rosen-senovski.html", "text": "Бургас: В Експо център „Флора“ ще бъде представен проектът „Гласове от залива“ на Росен Сеновски. Това съобщиха от пресцентъра на  Община Бургас . От 18.00 часа днес в Зала 2 на Експо център „Флора“ Росен Сеновски ще представи кои са емблематичните и магнетични „Гласове от залива“. Пред бургаската публика китаристът и писател ще разкрие любопитни и неизвестни факти от живота на едни от най-големите бургаски музиканти и изпълнители – Стефан Диомов, Пламен Ставрев и Тони Димитрова. Целта му е да запази за поколенията техните най-добри изпълнения и да възпита у младите хора любов към стойностната музика. Освен алманах Росен Сеновски е събрал на CD и емблематични песни в характерния мелодичен за Бургас стил. Събитието ще се проведе с вход свободен. Проектът е финансиран със съдействието на Община Бургас.", "date": "2018.10.25", "title": "Бургас: В Експо център „Флора“ ще бъде представен проектът „Гласове от залива“ на Росен Сеновски"}
{"url": "http://www.focus-news.net/news/2018/10/25/2582327/ot-dnes-s-praznichni-vecherni-zapochva-da-se-chestva-pametta-na-sv-velikomachenik-dimitar-solunski-dimitrovden.html", "text": "От днес с празнични вечерни във всички епархии на Българската православна църква започва да се чества паметта на св. великомъченик Димитър Солунски - Димитровден, предаде репортер на  Агенция \"Фокус\". \r\nОт 17.00 часа с благословението на Негово светейшество Българския патриарх и Софийски митрополит Неофит, Архиерейска вечерня в храм „Св. вмчк Димитър Солунски“, гр. Радомир, ще оглави Негово преосвещенство Белоградчишки епископ Поликарп - викарий на Софийския митрополит. \r\nНа 26 октомври /петък/, във всички епархии на Българската православна църква се отслужва празнична света Литургия. \r\nВ София, от  9.00 часа, епископ Поликарп ще оглави Архиерейска света Литургия в храм „Св. вмчк Димитър Солунски“, кв. „Хаджи Димитър“. \r\nНикола ПЕТКОВ", "date": "2018.10.25", "title": "От днес с празнични вечерни започва да се чества паметта на св. великомъченик Димитър Солунски - Димитровден"}
{"url": "http://www.focus-news.net/news/2018/10/25/2582326/burgas-filialat-na-natsionalnata-hudozhestvena-akademiya-v-grada-organizira-mezhdunarodna-konferentsiya-po-art-terapiya.html", "text": "Филиалът на Националната художествена академия в Бургас организира международна конференция по арт терапия. Това съобщиха от пресцентъра на  Община Бургас . Форумът ще се проведе в зала „Георги Баев“ на Културен център „Морско казино“ – Бургас днес и утре (26 октомври 2018 година) от 09.00 часа. Темата на научната конференция е „Арт терапия – създаване на нови идеи и нови ценности“. Учени от Русия, Унгария и България ще дискутират приложението на изкуствата в личностното и общностното развитие, с оглед на актуалните потребности в днешния динамичен свят. Как новите идеи създават нови ценности, не само в рехабилитацията на хора с трайни или временни увреждания, но и в иновационните визии за обществената еволюция като цяло,  ще обсъдят още участниците във форума.", "date": "2018.10.25", "title": "Бургас: Филиалът на Националната художествена академия в града организира международна конференция по арт терапия"}
{"url": "http://www.focus-news.net/news/2018/10/25/2582328/veliko-tarnovo-s-chetiri-pitaniya-kam-kmeta-shte-zapochne-dneshnoto-zasedanie-na-obshtinskiya-savet.html", "text": "С четири питания към кмета ще започне днешното заседание на Общински съвет – Велико Търново, предаде репортер на  Радио „Фокус“ – Велико Търново . Заседанието започва в 9.00 часа, а дневният ред включва 33 точки. Първото питане е отправено от общинските съветници от групата на БСП Ирена Стасинопулу и Стефан Стефанов. То касае недвижими имоти в старата част на Велико Търново, които са съсобственост на Общината, и тяхното състояние. Вторият въпрос е от Николай Илчев от АБВ. Той е относно състояние на инфраструктура в града. Общинският съветник ще попита и какво е състоянието на пешеходните пътеки. Питането на Валерия Дончева от групата на БСП е свързано с предложението за промяна в ценообразуването на услугите, предлагани в Младежкия дом. Тя пита какви средства е осигурила Община Велико Търново в периода от януари 2012 година до юни 2018 година за подобряване на материалната база в Младежки дом и за младежки дейности, реализирани от Младежки дом. Днес предстои общинските съветници да приемат информация за дейността на общинската администрация по зимната подготовка, както и отчет за текущото изпълнение на общинските проекти, финансирани със средства от ЕС и държавния бюджет. Те ще дадат съгласие за участване и съфинансиране на Община Велико Търново, като асоцииран бенефициент в Интегриран проект по Програма LIFE 2014 -2020 година на Европейския съюз и за дофинансира на ПХГ „Св. св. Кирил и Методий” с 15 000 лева за периода от месец ноември – месец декември 2018 година. \r\nНадежда КРЪСТЕВА", "date": "2018.10.25", "title": "Велико Търново: С четири питания към кмета ще започне днешното заседание на Общинския съвет"}
{"url": "http://www.focus-news.net/news/2018/10/25/2582330/politico-viktor-orban-preduprezhdava-za-opasnostite-ot-evropeyskata-imperiya.html", "text": "Унгарците не могат да останат безмълвни в предстоящите избори за Европейски парламент, подчерта лидерът на кабинета в Будапеща в рамките на мероприятие по повод годишнината от събитията от 1956 г., отбелязва  Politico  в европейската си редакция.  \r\n„В Европа всички вече мислят за май\" 2019 г., изрази увереност премиерът на Унгария, добавяйки, че изборите ще определят посоката на Европа. Той отправи обвинения към Брюксел, че се опитва да подкопае националните държави и да изгради европейска „империя\". \r\nОрбан многократно се позова на „християнската\" идентичност на Унгария и отбеляза, че е част от „историческия и естествен ход\" всеки индивид да се ражда като част от дадена нация. \r\nЕвропейският съюз понастоящем се управлява от онези, които „искат европейска империя, управлявана не от избрани от народите лидери, а от бюрократи от Брюксел\", заяви премиерът на Унгария. \r\nОтхвърляйки идеята за разнообразие, Орбан подчерта, че Европа е континент на различни народи и предупреди за опасностите от „смесеното\" общество. \r\nВ Европа пристигат повече мъже, години да носят оръжие, които „бавно, но със сигурност превръщат европейските местни жители в малцинство\", изрази увереност Орбан, добавяйки, че промиграционните сили целенасочено не защитават границите на континента. \r\nПромеждународните политици искат „мултикултурно, смесено население\" без нации, „съюз с многонационални сили\" и „коалиция с финансови спекуланти\", коментира Орбан, като даде за пример американския милиардер от унгарски произход Джордж Сорос. „Да отхвърлим идеологията на глобализма\", бе призивът му, отправен към унгарците.  Тереза Герова", "date": "2018.10.25", "title": "Politico: Виктор Орбан предупреждава за опасностите от европейската „империя“"}
{"url": "http://www.focus-news.net/news/2018/10/25/2582332/smolyan-zaledeni-sa-patnite-nastilki-na-mesta-v-planinskite-rayoni.html", "text": "Заледени са пътните настилки на места в планинските райони съобщи за  Радио „Фокус“ – Смолян  дежурният в Областно пътно управление – Смолян. През нощта на места е валял дъжд, а по високите части сняг, но няма натрупана снежна покривка. Към момента времето е слънчево, ясно и ветровито. През нощта е получен сигнал за паднало дърво от силния вятър по пътя Кричим – Девин, както и за единични паднали камъни по същото направление. Дежурните екипи са отстранили дървото и камъните своевременно и движението се осъществява нормално. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. В Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.25", "title": "Смолян: Заледени са пътните настилки на места в планинските райони"}
{"url": "http://www.focus-news.net/news/2018/10/25/2582331/dobrich-v-remont-sa-chast-ot-patnite-otsechki-dobrich-varna-kavarna-balchik-i-okolovrastniyat-pat-na-dobrich.html", "text": "В ремонт са част от пътните отсечки Добрич-Варна, Каварна-Балчик и Околовръстният път на Добрич, предаде кореспондентът на  Радио „Фокус” – Варна . До края на месеца е в ремонт част от пътя Каварна-Балчик. Ремонтни дейности по асфалтовата настилка се извършват на част от Околовръстния път на Добрич до 30 октомври и  по пътя Добрич-Варна - до края на месец ноември.  Навсякъде движението на автомобили се осъществява с повишено внимание и се регулира с пътни знаци по всички пътни участъци в ремонт. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно, тихо е, пътните настилки са частично влажни.  \r\nЖулиета НИКОЛОВА", "date": "2018.10.25", "title": "Добрич: В ремонт са част от пътните отсечки Добрич-Варна, Каварна-Балчик и Околовръстният път на Добрич"}
{"url": "http://www.focus-news.net/news/2018/10/25/2582329/pregled-na-osnovite-temi-v-burgaskiya-pechat.html", "text": "„Бургас ще получи нови линейки“ е водещото заглавие в днешния брой на бургаския ежедневник  „Черноморски фар“ . Бургаският център за спешна медицинска помощ ще получи нови линейки с оборудване. Избраха фирмата, която ще достави първите 280 специализирани возила. Общо 400 линейки ще бъдат закупени по проект „Подкрепа за развитието на системата за спешна медицинска помощ“, пише още вестникът. „Рент-а-кар фирма ще стопанисва топ плаж в Созопол“ е още едно заглавие от първа страница. След проведен конкурс правителството определи фирма за концесионер на плажа „Созопол – централен“. Софийското дружество вече е наемател и на „Несебър – юг“, пояснява статията. „Полудиви свине вършеят из Странджа“ е друга статия от страниците на вестника. Въпреки множеството мерки, които се взимат срещу заболяването „африканска чума по свинете“ в региона се намират и традиционни нарушители. Източнобалканската порода се отглежда без правила и е заплаха за останалите животни, пише вестникът. „Детето на убитата Ивета е настанено за постоянно при нейни роднини“. Младата жена бе убита от от приятеля си – Теньо Енчев, припомня изданието. „В Малко Търново издигат паметник на генерал майор Алекси Попов“ и „Окръжен и Районен съд – Бургас отличиха даровити ученици“ са още заглавия в днешния брой на вестника.", "date": "2018.10.25", "title": "Преглед на основите теми в бургаския печат"}
{"url": "http://www.focus-news.net/news/2018/10/25/2582333/burgas-dvizhenieto-se-osashtestvyava-v-edna-lenta-po-pat--795-v-uchastaka-selo-malina-avtomagistrala-trakiya-ot-km-28-do-km-47-poradi-remontni-deynosti.html", "text": "Нормална е пътната обстановка в област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими, а видимостта е добра. Продължават да са в сила някои ограничения за движение на моторни превозни средства по някои пътища в областта. Движението се осъществява в една лента по път III-795 в участъка село Малина – автомагистрала „Тракия“ от км 28 до км 47 поради ремонтни дейности. Участъкът е сигнализиран с пътни знаци. Срокът за това ограничение е до 31 октомври 2018 г. Движението по пътя в участъка Лозарево – Чубра се осъществява с повишено внимание също поради частични ремонтни дейности на асфалтовата настилка. Участъкът е сигнализиран с пътни знаци, а срокът за това ограничение е до 30 октомври 2018 г. \r\nВ Бургас движението се осъществява с нормална интензивност в сутрешните часове по централните улици и булеварди. Спокойно е движението и на входно-изходните пътни артерии на областния център. Нормален е трафикът по улиците „Христо Ботев“, „Иван Вазов“, „Уилям Гладстон“, „Генерал Гурко“ и „Цар Симеон“, както и по булевардите – „Сан Стефано“ и „Демокрация“. Натоварен е автомобилният трафик в Бургас на кръговото кръстовище на “Трапезица”, както и по пътя от и към жк. „Меден Рудник“. \r\nМария ГЕОРГИЕВА", "date": "2018.10.25", "title": "Бургас: Движението се осъществява в една лента по път III-795 в участъка село Малина – автомагистрала „Тракия“ от км 28 до км 47 поради ремонтни дейности"}
{"url": "http://www.focus-news.net/news/2018/10/25/2582335/kyustendil-po-patya-kyustendil-gkpp-gyueshevo-se-pochistvat-bitovi-otpadatsi-izvarshva-se-i-otsichane-na-edinichni-darveta.html", "text": "По пътя Кюстендил – ГКПП „Гюешево” се почистват битови отпадъци, извършва се и отсичане на единични дървета. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите се предприемат в участъка от граничния пункт до село Гърляно. Срокът е до края на света. Ремонтни дейности на асфалтовата настилка се извършват в участък от пътя между селата Гърляно и Бобешино. Ремонтът, който е със срок до края на седмицата, е сигнализиран с пътни знаци. По пътя Горна Козница – Бобов дол се извършва полагане на хоризонтална маркировка, водачите трябва да се движат с повишено внимание. Срокът за приключване на дейностите е до 26 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.25", "title": "Кюстендил: По пътя Кюстендил – ГКПП „Гюешево” се почистват битови отпадъци, извършва се и отсичане на единични дървета"}
{"url": "http://www.focus-news.net/news/2018/10/25/2582334/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Без проблеми се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.25", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/25/2582338/pregled-na-osnovnite-temi-vav-velikotarnovskiya-pechat.html", "text": "„Младежи тормозят цял квартал“ е заглавие от първа страница на областния всекидневник  „Янтра ДНЕС” . Младежи тормозят цял квартал над Новата болница във Велико Търново, сигнализираха граждани в редакцията на „Янтра ДНЕС“. Те редовно вдигат шум, замърсяват района с бутилки и други отпадъци и съсипват детските площадки. Живеещите разказаха, че тинейджъри посягат на колите им. „До дни отварят ремонтирания път Обединение – Стефан Стамболово“, пише още вестникът. В края на октомври се очаква да бъде отворен за движение изцяло реновираният път Обединение – Стефан Стамболово, който отдавна е готов, но не е пуснат за движение. „Иззеха 270 кг контрабанден тютюн на стойност 10 000 лева“  е новина от криминалната хроника. В изданието ще откриете и статия за търновски майстори, които учиха румънци „как се плъсти вълна и се плете „на кори“. В днешния брой е поместен и коментар от д-р Веселин Михайлов, който заявява – „Обездвижването убива стотици хора“. „7 медала за горнооряховци от европейското по ММА“ е новина от спортните страници.  \r\n„С 30 ст. по-скъпите горива във Велико Търново извеждат народа на протест“ е заглавие от другия областен ежедневник  „Борба“ . На хората им писна да плащат във Велико Търново най-скъпите горива и излизат на протест. Възмутените шофьори от старата столица сформираха инициативен комитет и ще изразят възмущението си на митинг. „Стягат обходни маршрути около старата столица заради строителството на надлез за 562 хил. лв.“ е друга тема от вестника. За поне половин година предстои да бъде затворен участък от главния път към Габрово и Прохода на Републиката в района на хлебозавода и мелница „Търново“. Агенция „Пътна инфраструктура“ планира пълно обновление на железопътния надлез над линията Русе – Стара Загора. „Кола сгази и уби крава на пътя, шофьорът бере душа в болница“ е новина от криминалната хроника. В областния ежедневник ще намерите и статия, която разказва за търновка, която „стана индийска булка и вдигна сватба за чудо и приказ“.", "date": "2018.10.25", "title": "Преглед на основните теми във великотърновския печат"}
{"url": "http://www.focus-news.net/news/2018/10/25/2582312/dha-istanbul-zhurnalisti-se-strupaha-pred-rezidentsiyata-na-generalniya-konsul-na-sauditska-arabiya.html", "text": "Десетки журналисти се струпаха пред резиденцията на Генералния консул на Саудитска Арабия в Истанбул във вечерните часове на сряда, предаде информационната агенция  ДХА . Интересът им бе продиктуван от очакванията да бъде извършен оглед на кладенеца в двора на резиденцията, в рамките на разследването за обстоятелствата около смъртта на саудитския журналист Джемал Кашъкчъ (Кашоги). Представители на различни медии изчакваха пристигането на екипи, които да влязат в резиденцията и да изследват въпросния „загадъчен” кладенец, посочва още ДХА.  Георги Димов", "date": "2018.10.25", "title": "ДХА: Истанбул: Журналисти се струпаха пред резиденцията на Генералния консул на Саудитска Арабия"}
{"url": "http://www.focus-news.net/news/2018/10/25/2582340/mvr-16-dushi-sa-postradali-pri-katastrofi-prez-izminaloto-denonoshtie.html", "text": "16 души са пострадали при 14 тежки катастрофи през изминалото денонощие. Това съобщиха от  пресцентъра на МВР.   В столицата са станали три тежки произшествия, при които са ранени трима души. От началото на годината при катастрофи в страната са загинали 488 души, а 7 057 са били ранени.", "date": "2018.10.25", "title": "МВР: 16 души са пострадали при катастрофи през изминалото денонощие"}
{"url": "http://www.focus-news.net/news/2018/10/25/2582341/kyustendil-obshtinskiyat-savet-shte-razgleda-predlozhenieto-za-posmartno-udostoyavane-na-rumen-arhipov-sas-zvanie-pocheten-grazhdanin.html", "text": "Общинският съвет в Кюстендил ще разгледа предложението за посмъртно удостояване на Румен Архипов със звание „Почетен гражданин”. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Предложението е внесено от страна на кмета на Община Кюстендил Петър Паунов. То ще бъде разгледано на заседанието на Общински съвет, чието начало е от 14.00 часа в залата на парк-хотел „Кюстендил”. Съветниците ще гласуват предложения за вътрешни компенсирани промени по бюджета и промяна в част от наименованията на длъжностите в структурата на общинска администрация. Дневният ред за заседанието включва 18 точки. Трябва да бъде приет план за действие за общинските концесии, както и план за ползване на дървесина от общински горски територии за 2019 година. Съветниците ще разгледат и предложение за поставяне на плоча с текст „В памет на Цвети и младия живот с безкраен устрем”. Внесено е и предложение за извършване на вътрешни компенсирани промени по бюджета на Община Кюстендил за 2018 година. съветниците трябва да разгледат и предложение за финансиране в размер на 9200 лева, за извършване на неотложен ремонт на покривното пространство на Границката къща, обявена за архитектурно строителен паметник на културата. \r\nВенцеслав ИЛЧЕВ", "date": "2018.10.25", "title": "Кюстендил: Общинският съвет ще разгледа предложението за посмъртно удостояване на Румен Архипов със звание „Почетен гражданин”"}
{"url": "http://www.focus-news.net/news/2018/10/25/2582342/gabrovo-tri-signala-za-padnali-ili-opasno-nakloneni-darveta-sa-registrirani-prez-izminaloto-denonoshtie-vav-vrazka-sas-silniya-vyatar.html", "text": "Три сигнала за паднали или опасно наклонени дървета са регистрирани през изминалото денонощие във връзка със силния вятър. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Първото обаждане е за паднало дърво на пътното платно на пътя Севлиево – село Янтра и е получено на тел. 112 малко след 16.30 часа. Инцидентът е посетен от екип на Районната служба в Севлиево, който е отстранил дървото. Следващите обаждания са от 21.21 часа и са за две опасно наклонени дървета на ул. „Мека ливада” в град Габрово. Растенията са отстранени от екип на местната пожарна. „Фокус“ припомня , че вчера в Габровска област бе обявен оранжев код за силен вятър. За днес предупреждението е от първа степен – жълт код. През деня ще е ветровито – със силен северозападен вятър. Поривите ще достигат на места до 20 - 25 м/с. Към края на деня вятърът ще започне да отслабва. \r\nМария НЕДЕВА", "date": "2018.10.25", "title": "Габрово: Три сигнала за паднали или опасно наклонени дървета са регистрирани през изминалото денонощие във връзка със силния вятър"}
{"url": "http://www.focus-news.net/news/2018/10/25/2582339/burgas-na-ploshtad-troykata-shte-se-provede-praznichen-kontsert-kato-chast-ot-proekta-za-integriran-podhod-v-obrazovatelnata-integratsiya-na-uchenitsi-v-obshtinata.html", "text": "На площад „Тройката“ ще се проведе празничен концерт като част от проекта за интегриран подход в образователната интеграция на ученици в общината. В него ще участват Прея, STELLAR LUMOS, Емил Маджаров и Елица Георгиева, Давид Сукнаров и Лидия Стаматова. Това съобщиха от пресцентъра на  Община Бургас . Концертът ще се проведе от 16.30 часа днес. Инициативата се осъществява по проект „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас“. Той се финансира от програма „Наука и образование за интелигентен растеж“, съфинансирана от Европейския съюз чрез Европейските структури и инвестиционни фондове.", "date": "2018.10.25", "title": "Бургас: На площад „Тройката“ ще се проведе празничен концерт като част от проекта за интегриран подход в образователната интеграция на ученици в общината"}
{"url": "http://www.focus-news.net/news/2018/10/25/2582345/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от   Планинска спасителна служба (ПСС) при БЧК . Сутрешните температури са много ниски. По високите части на всички планини в България има значителна снежна покривка от падналия сняг. На места духа силен вятър, в комбинация с ниските температури има опасност от измръзване. На много места има и мъгла. Няма регистрирани инциденти с туристи през последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.25", "title": "ПСС: Лоши са условията за туризъм в планините"}
{"url": "http://www.focus-news.net/news/2018/10/25/2582336/zhelyo-boychev-bsp-golyamata-stapka-koyato-napravi-bsp-e-da-podlozhi-dokumenta-viziya-za-balgariya-na-obsazhdane-v-obshtestvoto.html", "text": "Корупцията убива държавата. Нужна е смяна на обществения модел. Трябва да се започне с възстановяването на българската държава. Това са част от мненията на  граждани от софийския район „Сердика“, които споделиха на среща с народните представители от „БСП за България“ Жельо Бойчев и Христо Проданов и общинския съветник Николай Николов, съобщиха от пресцентъра на  НС на БСП . „Голямата стъпка, която направи БСП, е да подложи документа „Визия за България“ на обсъждане в обществото“, каза Жельо Бойчев и обясни: „Правейки анализ, сектор по сектор, си дадохме сметка, че трябва да бъде сменен моделът на управление на държавата. Да бъде сменен начинът на функциониране на социално-икономическата политика, защото неравенствата в България растат”. „Не може да бъде постигнат никакъв резултат без икономически растеж, заетост, доходи и справедливо разпределение на обществения ресурс“, заяви той и допълни: „Затова искаме връщане на държавата в българската икономика. Искаме държавата да подкрепи българските предприемачи, да им гарантира достъп до финансиране, да застане зад тях при експорта. За постигането на това сме посочили редица механизми“. Според него държавата трябва да се върне, като един добър стопанин, в управлението на държавната собственост и икономиката, защото има много резерви, които се крият в ефективното управление и стопанисване. „Провеждането на балансирана и устойчива регионална политика трябва да бъде ангажимент на българското правителство. Това е заложено в документа“, допълни Бойчев. \r\nХристо Проданов обясни, че „Визия за България“ е идеологическа платформа, създадена на база програмата на БСП и Конституцията на България. „Основните задължения на държавата към гражданите, по Конституция, са гарантиране на здравето и образованието на хората, и тяхната сигурност. Върху това е базирана и Визията.\"- обясни той. „Образованието, за нас от БСП, е ценност и инвестиция в хората. Най-важният капитал е човешкият ресурс. Ето защо предлагаме държавата да влезе в своите функции и да създаде равни възможности за всички свои деца. Не е справедливо децата на бедните родители от изоставащите региони да са лишени от достъп до качествено образование, каквото имат децата на заможни родители в големите градове. С държавна намеса и подкрепа, трябва да преодолеем неравенството и липсата на равен старт в живота“, убеден е Проданов. \r\nДруга тема, на която се спряха народните представители бе здравеопазването, по която бе внесен от „БСП за България“ вот на недоверие в Народното събрание. „Ние, от БСП, сме против този комерсиален модел, който предлагат ГЕРБ и налагане на търговски отношения в здравеопазването“, категоричен е Бойчев. \r\n„Визия за България“ е проект за спасяването на нашата държава. Важни са вашите предложения, за да допълним документа“, обърна се общинският съветник Николов към участниците в срещата. „За нас тези срещи са много важни, за да можем да обсъдим проблемите в отделните райони и квартали на столицата и да изградим нашата „Визия за София“, каза Николай Николов.", "date": "2018.10.25", "title": "Жельо Бойчев, БСП: Голямата стъпка, която направи БСП, е да подложи документа „Визия за България“ на обсъждане в обществото"}
{"url": "http://www.focus-news.net/news/2018/10/25/2582343/veliko-tarnovo-premahnata-shte-bade-riskova-peshehodna-pateka-kray-stadion-ivaylo.html", "text": "Рискова пешеходна пътека, намираща се край стадион „Ивайло“ и до затворения северозападен /горен/ вход на Природо-математическата гимназия „Васил Друмев“ във Велико Търново, ще бъде премахната. Това съобщиха от пресцентъра на  Община Велико Търново . Това реши на свое заседание общинската комисия по организация на движението, транспорт, сигурност и обществен ред, председателствана от заместник-кмета на Старата столица проф. Георги Камарашев. Пътеката се намира в самия край на ул. „Славянска“, на метри от завоя към ул. „Захари Стоянов“. Искането за подобряване на пътната безопасност за пешеходците в този район е на ръководството на ПМГ „Васил Друмев“. Определените от комисията мерки – заличаване на пешеходната пътека и монтиране на предпазни съоръжения на тротоарите, са съгласувани както с училището, така и с полицията. Мотивите са, че за водачите, пътуващи по пътя с предимство - от стадион „Ивайло“ към бул. „Никола Габровски“, липсва задължителната 50-метрова видимост към пешеходците. Реализацията на мерките ще стане факт в рамките на седмица. \r\nВ района край северния вход на стадион „Ивайло“ предстои да бъде разчертана нова пешеходна пътека. За определяне на точното й местоположение и свързаната с нея организация на движение в кръстовището между улиците „Захари Стоянов“ и „Тодор Балина“, ще бъде сформирана комисия.  \r\nВече е поставен светофарът в с. Шереметя, който ще регулира пресичането на главния път Велико Търново – Варна. Активирането му от пешеходците ще става с бутон, а във времето от 22,00 ч. до 6,00 ч. контролерът ще работи с мигаща жълта светлина.", "date": "2018.10.25", "title": "Велико Търново: Премахната ще бъде рискова пешеходна пътека край стадион „Ивайло“"}
{"url": "http://www.focus-news.net/news/2018/10/25/2582348/stara-zagora-nyama-naneseni-shteti-varhu-sgradi-i-po-ulitsite-na-kazanlak-v-rezultat-na-silniya-vyatar.html", "text": "Няма нанесени щети върху сгради и по улиците в резултат на силния вятър, каза за  Радио „Фокус“  Слави Иванов, ръководител на „Аварийно-спасителна група“ към Община Казанлък. Няма подадени сигнали от граждани както на телефон 112, така и към дежурния в Община Казанлък. Към момента няма селища в общината без ток. „Силният вятър е причина за усилен листопад от дърветата. Работниците от Общинско предприятие „ Комунални дейности и поддръжка на инфраструктурата“ са разпределени в отделни зони в града и почистват падналите листа“, каза управителят на предприятието Николай Чалъков. \r\nСлавяна ГАЙДАРОВА", "date": "2018.10.25", "title": "Стара Загора: Няма нанесени щети върху сгради и по улиците на Казанлък в резултат на силния вятър"}
{"url": "http://www.focus-news.net/news/2018/10/25/2582346/plovdiv-okrazhniyat-sad-shte-proiznese-prisada-po-deloto-sreshtu-mazh-porachal-pokushenie-nad-sobstvenik-na-meditsinski-tsentar.html", "text": "Пловдивският окръжен съд ще произнесе присъдата по делото срещу Атанас Червенков-Райфъла и останалите петима подсъдими, обвинени като извършители на поръчаните от него престъпления. Това съобщиха за  Радио „Фокус“ – Пловдив  от Съдебната палата. Делото се гледа за втори път, след като първата присъда от 13 години затвор бе отменена от Апелативния съд заради съществени процесуални нарушения. Прокуратурата поиска общо 16 години и половина затвор за Атанас Червенков. Според събраните доказателства Райфъла е поръчал покушение над собственика на медицинския център „Хипоталамус” в града Аргир Гяуров. На 12 февруари 2014 година той бил многократно намушкан с нож във входа на блока си в кв. „Кючук Париж”, но оцелял. Червенков бил подбудител и за 5 палежа на автомобили на хора, с които бил в конфликт. Присъдата ще бъде прочетена в 13.30 часа в зала 5 на Окръжния съд.", "date": "2018.10.25", "title": "Пловдив: Окръжният съд ще произнесе присъда по делото срещу мъж, поръчал покушение над собственик на медицински център"}
{"url": "http://www.focus-news.net/news/2018/10/25/2582349/burgas-lek-avtomobil-se-e-zapalil-po-vreme-na-dvizhenie-po-patya-aheloy-pomorie-nyama-postradali.html", "text": "Лек автомобил се е запалил по време на движение по пътя Ахелой - Поморие, няма пострадали. Това съобщиха от пресцентъра на  ОДМВР – Бургас . На 24 октомври т.г. около 19.35 часа в Районно управление – Поморие е получено съобщение за самозапалил се по време на движение автомобил с бургаска регистрация, управляван от постоянно пребиваващия английски гражданин А.У. Установено е, че автомобила се движел от Ахелой към Поморие, когато водачът му забелязал дим в двигателния отсек. А.У. успял да спре в десния банкет, след което автомобилът се запалил. От инцидента няма пострадали. Огънят е потушен от един противопожарен автомобил.", "date": "2018.10.25", "title": "Бургас: Лек автомобил се е запалил по време на движение по пътя Ахелой - Поморие, няма пострадали"}
{"url": "http://www.focus-news.net/news/2018/10/25/2582350/parlamentarnite-grupi-imat-10-dni-za-da-predlozhat-kandidati-za-chlenove-na-natsionalnoto-byuro-za-kontrol-na-srs.html", "text": "Народните представители приеха процедурни правила за избор на председател, зам.-председател и членове на Националното бюро за контрол на специалните разузнавателни средства, предаде репортер на  Агенция „Фокус“ . „За“ гласуваха 129 депутати, 1 гласува „против“, а 6 се въздържаха. Правилата за избирането на новите членове се приемат според Правилника за дейността на парламента. След приемането им днес, парламентарните групи имат 10 дни, за да предложат кандидати. Одобрените ще бъдат изслушани в Комисията за контрол над службите за сигурност. Съставът на Националното бюро ще бъде определен в пленарна зала. За избран ще се счита кандидатът, получил гласовете на повече от половината депутати.  \r\nНационалното бюро се състои от петима членове, които се избират от парламента за срок от 5 години. Мандатът на настоящите членове изтича на 19 декември. В момента председател на Националното бюро за контрол на специалните разузнавателни средства е Бойко Рашков. Зам.-председател е Георги Гатев, а членове са Илия Ганев, Огнян Атанасов и Огнян Янакиев. \r\nБиляна ИВАНОВА", "date": "2018.10.25", "title": "Парламентарните групи имат 10 дни, за да предложат кандидати за членове на Националното бюро за контрол на СРС"}
{"url": "http://www.focus-news.net/news/2018/10/25/2582347/burgas-kmetat-dimitar-nikolov-shte-se-sreshtne-s-dvoykata-po-sportna-akrobatika-mariela-kostadinova-i-panayot-dimitrov.html", "text": "От 10.30 часа кметът Димитър Николов ще посрещне в Заседателната зала на Общината бургаската смесена двойка в спортна акробатика Мариела Костадинова и Панайот Димитров, спечелили два златни медала на младежката олимпиада в Буенос Айрес. Това съобщиха от пресцентъра на  Община Бургас . На срещата ще присъстват още: Драгомир Драганов - национален селекционер на националния отбор по спортна акробатика, Гергана Денева - личен треньор на смесената двойка, Дияна Колева - хореограф, Камелия Борисова - председател на \"КСА БУРГАС\" и Недко Костадинов - генерален секретар на \"БФСА\".", "date": "2018.10.25", "title": "Бургас: Кметът Димитър Николов ще се срещне с двойката по спортна акробатика Мариела Костадинова и Панайот Димитров"}
{"url": "http://www.focus-news.net/news/2018/10/25/2582355/predsedatelyat-na-narodnoto-sabranie-tsveta-karayancheva-shte-vrachi-udostovereniyata-na-satrudnitsite-ot-studentskata-programa-za-zakonodatelni-prouchvaniya-kam-parlamenta.html", "text": "Председателят на Народното събрание Цвета Караянчева ще връчи удостоверенията на сътрудниците от „Студентската програма за законодателни проучвания” към парламента. Това съобщиха от  пресцентъра на Народното събрание.  Церемонията ще бъде в 11.30 часа в Северното фоайе на Народното събрание. Дипломи за участието си в програмата ще получат 14 студенти по право от различни университети. Законодателните проучвания са подготвени по заявка от парламентарни комисии, парламентарни групи или от народни представители. През последната година стажантите от Програмата са работили върху 9 проучвания в различни сфери на законодателството.", "date": "2018.10.25", "title": "Председателят на Народното събраниe Цвета Караянчева ще връчи удостоверенията на сътрудниците от „Студентската програма за законодателни проучвания” към парламента"}
{"url": "http://www.focus-news.net/news/2018/10/25/2582352/pss-po-visokite-chasti-na-vsichki-planini-v-balgariya-e-padnal-snyag.html", "text": "По високите части на всички планини в България е паднал сняг. По-конкретно над височина 1 600 – 1 700 м. в Стара планина, Рила, Пирин, Витоша. Това съобщиха за  Агенция „Фокус“  от  Планинска спасителна служба (ПСС) при БЧК . Снежната покривка е с дебелина около 1-2 см, но това създава реални условия за контузии. Обстановката не е благоприятна за туризъм в планините.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nДаяна ДЮЛГЕРОВА", "date": "2018.10.25", "title": "ПСС: По високите части на всички планини в България е паднал сняг"}
{"url": "http://www.focus-news.net/news/2018/10/25/2582351/pazardzhik-okrazhniyat-sad-shte-gleda-delo-sreshtu-mazh-prichinil-paten-intsident-pri-koyto-e-zaginal-velosipedist.html", "text": "Окръжният съд ще гледа дело срещу мъж причинил пътен инцидент, при който е загинал велосипедист, съобщи за  Радио „Фокус“ - Пазарджик  Маринела Георгиева от администрацията на Съда. Делото е образувано по внесен обвинителен акт срещу мъж, който е обвинен за това, че на 27 юли 2016 г. в гр. Пазарджик (кръговото кръстовище на р. Марица) при управление на влекач е нарушил правилата за движение по пътищата и по непредпазливост е причинил смъртта на жена с велосипед. Началото на делото е от 14.00 часа, докладчик съдия е Александър Александров. \r\nРадослава МУРДЖЕВА", "date": "2018.10.25", "title": "Пазарджик: Окръжният съд ще гледа дело срещу мъж причинил пътен инцидент, при който е загинал велосипедист"}
{"url": "http://www.focus-news.net/news/2018/10/25/2582353/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Реакцията на европейските държави на убийството на журналиста Джамал Хашоги, трудностите в преговорите за Брекзит, предстоящите избори за Европейски парламент и ротационното председателство на Съвета на ЕС, което ще поеме Румъния, са част от основните теми в европейския печат.  \r\n***  Испания не се присъедини към групата на европейските държави, които изостриха тона си към Саудитска Арабия заради убийството на журналиста Джамал Хашоги, отбелязват в редакцията на националния ежедневник  El Pais . \r\nПрез почивните дни испанското правителство излезе с изявление, изразяващо „отвращение“ от убийството на журналиста. Анализът на Мадрид обаче се основава на информация, споделена от саудитските прокурори, и не оспорва открито променящите се версии на Рияд за събитията, разиграли се в консулството на арабското кралство в Истанбул. В неделя съвместно изявление от Париж, Берлин и Лондон призова Рияд версията за смъртта на саудитеца „да бъде подкрепена от достоверни факти“.  \r\n„Правителството на Испания е разтревожено от предварителната информация на саудитските прокуратури относно смъртта на саудитския журналист Джамал Хашоги в консулството на Кралство Саудитска Арабия в Истанбул, и изразява най-искрените си съболезнования на семейството и близките си\", се казва в официалното изявление на Мадрид. \r\nСъщевременно Испания не замрази продажбите си на оръжие за Саудитска Арабия, след като Германия предприе подобна стъпка. Великобритания и Франция също предприеха „наказателни“ стъпки срещу Рияд.  \r\nБерлин е четвъртият най-голям износител на оръжия за Саудитска Арабия след САЩ, Великобритания и Франция, припомня изданието. \r\nСаудитска Арабия бе третият най-голям клиент на  Испания в доставките на оръжия в периода 2013-2017 г. Между двете страни има силни търговски връзки. Испанско-саудитски консорциум изгради високоскоростния влак в Мека, проект на стойност 6,7 милиарда евро, който бе стартиран през 2011 г. и бе открит този месец. \r\nНеправителствени организации, които следят международните продажби на оръжия, са поискали от Испания временно да преустанови оръжейния си износ за Рияд, но Мадрид е отхвърлил тази възможност с аргумента, че сделките се анализират „за всеки отделен случай\". \r\n***  Унгарците не могат да останат безмълвни в предстоящите избори за Европейски парламент, подчерта лидерът на кабинета в Будапеща в рамките на мероприятие по повод годишнината от събитията от 1956 г., отбелязва  Politico  в европейската си редакция.  \r\n„В Европа всички вече мислят за май\" 2019 г., изрази увереност премиерът на Унгария, добавяйки, че изборите ще определят посоката на Европа. Той отправи обвинения към Брюксел, че се опитва да подкопае националните държави и да изгради европейска „империя\". \r\nОрбан многократно се позова на „християнската\" идентичност на Унгария и отбеляза, че е част от „историческия и естествен ход\" всеки индивид да се ражда като част от дадена нация. \r\nЕвропейският съюз понастоящем се управлява от онези, които „искат европейска империя, управлявана не от избрани от народите лидери, а от бюрократи от Брюксел\", заяви премиерът на Унгария. \r\nОтхвърляйки идеята за разнообразие, Орбан подчерта, че Европа е континент на различни народи и предупреди за опасностите от „смесеното\" общество. \r\nВ Европа пристигат повече мъже, години да носят оръжие, които „бавно, но със сигурност превръщат европейските местни жители в малцинство\", изрази увереност Орбан, добавяйки, че промиграционните сили целенасочено не защитават границите на континента. \r\nПромеждународните политици искат „мултикултурно, смесено население\" без нации, „съюз с многонационални сили\" и „коалиция с финансови спекуланти\", коментира Орбан, като даде за пример американския милиардер от унгарски произход Джордж Сорос. „Да отхвърлим идеологията на глобализма\", бе призивът му, отправен към унгарците. \r\n***  Председателят на Европейската комисия Жан-Клод Юнкер изрази нарастващата загриженост на изпълнителния орган на Общността по отношение на проблемите с върховенството на закона и борбата с корупцията в Румъния - малко повече от два месеца преди Букурещ да поеме шестмесечното председателство на Съвета на ЕС, отбелязват в редакцията на електронното издание  New Europe . \r\n„Надявам се, че Румъния ще се присъедини към Шенгенската зона, но не трябва да ипотекира това, като се отклони от (европейските) принципи на върховенството на закона\", подчерта Юнкер в рамките на дебат за бъдещето на Европа с румънския президент Клаус Йоханис. „Винаги трябва да спазвате принципите на върховенството на закона\", предупреди люксембургският политик.  \r\nПо-късно Юнкер добави, че се надява, че мнозинството от румънците са все още ангажирани с борбата срещу корупцията, „в противен случай ЕК ще има много проблеми в препоръките си\", по отношение на процеса на членство в Шенгенската зона. Румъния изисква препоръка от Комисията и единодушна подкрепа от останалите 27 държави-членки на ЕС за официално присъединяване към 26-членната зона, която официално е премахнала паспортните и всички други видове гранични проверки.  \r\nКандидатурите на членовете на ЕС Румъния и България са блокирани от 2007 г. насам поради „загриженост“ за корупция и организираната престъпност в двете страни от Източна Европа. \r\nРумънският президент бе предупреден от представителите на ЕС, че трябва да предприеме по-решителни действия, насочени към предотвратяване на по-нататъшното влошаване на ситуацията с върховенството на закона, което се дължи на противоречиви реформи в съдебната система на премиера Виорика Дънчила.  \r\nЗаместник-председателят на ЕК Франс Тимерманс многократно изрази своята „загриженост\" относно съдебните промени в Румъния и поиска от лидера на кабинета в Букурещ да изясни писмото, изпратено по-рано този месец. \r\nПравителството на Дънчила се опита да омекоти антикорупционното законодателство, откакто встъпи в длъжност през 2016 г., но по-късно изостави плановете си заради най-голямата вълна от протести след падането на комунизма и насилственото сваляне на бившия диктатор на Румъния Николай Чаушеску през декември 1989 г. \r\n***  Почти няма възможност да се приключи сделката за Брекзит, която е започнала Тереза Мей, и да се излезе от нея, предупреди главният прокурор насред надигащата се опозиция срещу кабинета, информира  The Telegraph . \r\nДжефри Кокс, твърди се, е дал ясно да се разбере, че министрите няма да могат да променят митническите правила щом Обединеното кралство подпише сделката. \r\nЕвроскептиците настояват за „механизъм по излизането“ на Великобритания, който ще улесни държавата да скъса с досегашните правила, който да влезе в сила през март 2021 година, ако Лондон все още не е сключил споразумение с Брюксел. За него се твърди, че ще избегне твърдата граница с Ирландия, но евроскептиците смятат, че то ще остави Обединеното кралство в позиция на „постоянно васалство“ спрямо Европейския съюз. \r\n***", "date": "2018.10.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/25/2582356/burgas-2-000-lv-i-zlatni-nakiti-sa-otkradnati-ot-zhilishte-v-kv-cherno-more.html", "text": "2 000 лв. и златни накити са откраднати от жилище в кв. „Черно море“. Това съобщиха от пресцентъра на  ОДМВР – Бургас . На 24 октомври т.г. около 16.00 часа в Пето Районно управление – Бургас е получено съобщение от 48-годишен мъж от Бургас за това, че по неустановен начин е проникнато в дома му, разположен на ул. „Стефан Караджа“ в кв. „Черно море“, откъдето е извършена кражба на сумата от 2 000 лв. и златни накити с общ грамаж около 30 – 40 гр. Работата по случая продължава от служители на Пето Районно управление – Бургас.", "date": "2018.10.25", "title": "Бургас: 2 000 лв. и златни накити са откраднати от жилище в кв. „Черно море“"}
{"url": "http://www.focus-news.net/news/2018/10/25/2582337/el-pais-ispaniya-ostana-izvan-grupata-na-evropeyskite-darzhavi-postavili-pod-vapros-orazheynite-dostavki-za-riyad-zaradi-ubiystvoto-na-dzhamal-hashogi.html", "text": "Испания не се присъедини към групата на европейските държави, които изостриха тона си към Саудитска Арабия заради убийството на журналиста Джамал Хашоги, отбелязват в редакцията на националния ежедневник  El Pais . \r\nПрез почивните дни испанското правителство излезе с изявление, изразяващо „отвращение“ от убийството на журналиста. Анализът на Мадрид обаче се основава на информация, споделена от саудитските прокурори, и не оспорва открито променящите се версии на Рияд за събитията, разиграли се в консулството на арабското кралство в Истанбул. В неделя съвместно изявление от Париж, Берлин и Лондон призова Рияд версията за смъртта на саудитеца „да бъде подкрепена от достоверни факти“.  \r\n„Правителството на Испания е разтревожено от предварителната информация на саудитските прокуратури относно смъртта на саудитския журналист Джамал Хашоги в консулството на Кралство Саудитска Арабия в Истанбул, и изразява най-искрените си съболезнования на семейството и близките си\", се казва в официалното изявление на Мадрид. \r\nСъщевременно Испания не замрази продажбите си на оръжие за Саудитска Арабия, след като Германия предприе подобна стъпка. Великобритания и Франция също предприеха „наказателни“ стъпки срещу Рияд.  \r\nБерлин е четвъртият най-голям износител на оръжия за Саудитска Арабия след САЩ, Великобритания и Франция, припомня изданието. \r\nСаудитска Арабия бе третият най-голям клиент на  Испания в доставките на оръжия в периода 2013-2017 г. Между двете страни има силни търговски връзки. Испанско-саудитски консорциум изгради високоскоростния влак в Мека, проект на стойност 6,7 милиарда евро, който бе стартиран през 2011 г. и бе открит този месец. \r\nНеправителствени организации, които следят международните продажби на оръжия, са поискали от Испания временно да преустанови оръжейния си износ за Рияд, но Мадрид е отхвърлил тази възможност с аргумента, че сделките се анализират „за всеки отделен случай\". Тереза Герова", "date": "2018.10.25", "title": "El Pais: Испания остана извън групата на европейските държави, поставили под въпрос оръжейните доставки за Рияд заради убийството на Джамал Хашоги"}
{"url": "http://www.focus-news.net/news/2018/10/25/2582354/blagoevgrad-obnoven-e-dvorat-na-dg-4-rosa.html", "text": "Децата от ДГ № 4 „Роса“ - Благоевград  се радват на обновен и по-приветлив двор, съобщиха от пресцентъра на  Община Благоевград . След ремонта, мястото е приспособено за обучение в природна среда. Има зони за игри, където децата да се забавляват. Изграден е и кът, в който малчуганите да имат възможност да се грижат за цветна растителност. В двора на детската градина са изградени и беседки, които ще бъдат използвани при интерактивни игри. Поставена е и нова настилка. С реализирането на ремонтните дейности се създават най-добрите условия за развитие на детето. Основен приоритет за Община Благоевград е осигуряване на максимален комфорт за най-малките.", "date": "2018.10.25", "title": "Благоевград: Обновен е дворът на ДГ № 4 „Роса“"}
{"url": "http://www.focus-news.net/news/2018/10/25/2582357/elena-yoncheva-bsp-gerb-e-antievropeyska-partiya-koyato-ne-pravi-nishto-za-reshavaneto-na-problemite-na-balgarskite-grazhdani-zatova-maykite-izlyazoha-na-protest.html", "text": "За повече социална политика призоваха гражданите на Хасково по време на среща с депутати от ПГ на „БСП за България“. Това съобщиха от пресцентъра на  НС на БСП . Те направиха предложения във Визията да залегнат безплатни лекарства за пенсионери и социално слаби, както и да се спрат социалните помощи за семейства, чиито деца не посещават училище. Хората подкрепиха предложенията на левицата за мерки за повишаване на качеството на образованието и допълниха, че има нужда и от специални мерки за работа с талантливи деца, както и задължително, а не пожелателно присъствие в учебните заведения на психолози, логопеди и социални работници. Те одобриха идеята на БСП за отделен план за регионално развитие на всяка област. В частта за Хасково, те поискаха да бъдат включени отраслите - машиностроене, хранителна промишленост, както и запазването на единствения действащ химически комбинат. Жителите на общината поискаха и земеделските субсидии да бъдат обвързани с пазара и възможността за реализация. По думите им трябва да се субсидират с приоритет продуктите от потребителската кошница, а субсидията да не се облага с данък. Те подчертаха, че има нужда от политики за подпомагане на малкия и средния бизнес, който е подложен на огромен административен натиск и в Хасково редица фирми фалират. \r\nГоворителят на ПГ на „БСП за България“ Елена Йончева заяви: „ГЕРБ е антиевропейска партия, която не прави нищо за решаването на проблемите на българските граждани. За това майките излязоха на протест, вече е ред и на бащите“. Участие в дискусията взеха секретарят на ПГ на левицата Ирена Анастасова, народният представител Славчо Велков, Емилия Масларова - областен председател на БСП-Хасково, Чавдар Гергиев – член на НС на БСП и Емил Георгиев - председател на Екогласност. \r\nЖителите на Димитровград заявиха своята подкрепа за „Визия за България“. По думите им от реализирането на такъв документ зависи бъдещето страната ни. Като основен проблем те поставиха демографския, който е залегнал още в образователната система, скъпите лекарства, изтичване на средства без обществени поръчки, преизчисляването на пенсиите. Народният представител от региона Виолета Желева обясни, че демографската криза е основен рисков фактор за стабилност на основните социални системи - пазар на труда, социално подпомагане, системата на здравеопазването, на образованието. “За да се справим с този проблем, трябва да се обединим около политика за заетост и  политика на достъпно образование“, заяви тя. Депутатът Георги Търновалийски представи Визията в частта икономика, финанси и данъчна политика. Като основен приоритет на БСП в данъчната политика той посочи отпадането на плоския данък и въвеждането на прогресивна скала. „Облагането на физическите лица трябва да е по-справедливо, както е в цяла Европа. Крайно време е и бюджетната процедура да отговаря на Конституцията, тъй като е момента е в нарушение“, категоричен бе той. На въпрос за присъствието на България на международните пазари, народният представител проф. Светла Бъчварова отговори, че преди това трябва да се види състоянието в страната ни. „България произвежда всичко, което е необходимо, за да задоволи продоволствените си нужди от всички продукти, но на пазара присъстват продукти от целия ЕС и българските нямат достъп“, коментира тя. По думите й е нужно да се предприемат законови мерки да се накарат търговците да осигурят това присъствие и да се стимулира българското производство. \r\n„Районът ни се обезлюдява, нямаме достатъчно лекари, закриват се училища“. Тези проблеми поставиха пред депутатите от левицата гражданите на Тополовгард. Като друг основен свой проблем те посочиха намаляването на изкупната цена на на гроздето – от 1 лв., на 0,30 лв. на килограм. Хората изразиха подкрепа за „Визия за България“ и в частност за стратегия „Странджа-Сакар“. По думите им в нея трябва да залегнат облекчения за хората, които инвестират в региона, както и за младите, които остават да работят там. \r\nНародният представител от ПГ на левицата Йордан Младенов подчерта: „Здравето трябва да спре да бъде търговия, а болниците - търговски дружества. Нашето здраве не се търгува и не е за продан. Депутатът Богдан Боцев подчерта, че държавата трябва да се върне в управлението на икономиката. По думите му трябва да се спрат приватизационните сделки, да се подпомогне създаването на индустриални зони, за да останат младите хора в региона и той да се развива. „България не може да бъде 4 големи града. Трябва да се развиват и отдалечени райони, като Тополовгард“, коментира той. В дискусията взе участие и народният представител Георги Андреев. \r\nГражданите на Симеоновград подчертаха наличието на множество проблеми в съдебната системата, които водят до липсата на наказания за виновните. По думите им докато няма промяна там, няма да има реална промяна в държавата. Те призоваха и социалните помощи да се дават по обективни критерии на реално нуждаещи се и да има контрол. Хората настояха местните ресурси в един регион да се ползват в интерес на местната общност, а да не се дават на концесия. Те подкрепиха, мерките заложени във „Визия за България“, за децентрализация на властта и контрол при отдаването на  концесии. Народният представител Кристина Сидорова заяви: „Да не мислим мандатно и да гледаме в миналото. Разговорът около Визията е разговор за бъдещето“. Депутатът Явор Божанков подчерта, че този разговор е надпратиен: „Нашата цел е да обединим, а не да разединяваме. Пишем предложенията във Визията съвместно с вас, българските граждани, и се надяваме другите политически сили да ги подкрепят“.", "date": "2018.10.25", "title": "Елена Йончева, БСП: ГЕРБ е антиевропейска партия, която не прави нищо за решаването на проблемите на българските граждани, затова майките излязоха на протест"}
{"url": "http://www.focus-news.net/news/2018/10/25/2582360/kyustendil-132-godini-ot-rozhdenieto-na-kompozitora-nikola-atanasov-shte-badat-otbelyazani-s-fotodokumentalna-izlozhba-v-chitalishte-bratstvo.html", "text": "132 години от рождението на композитора Никола Атанасов ще бъдат отбелязани в Кюстендил. Това съобщи за  Радио „Фокус” – Кюстендил  Иван Андонов, председател на Читалище „Братство” – Кюстендил. От 11.00 часа в салоните на културната институция ще бъде представена фотодокументална изложба, посветена на композитора. Никола Атанасов е сред творците, положили основите на българската професионална музика и създател на първата българска симфония. В творчеството му преобладава оркестровата музика. Проф. Никола Атанасов е удостоен със званието „Почетен гражданин на Кюстендил“ през 1963 година. \r\nВенцеслав ИЛЧЕВ", "date": "2018.10.25", "title": "Кюстендил: 132 години от рождението на композитора Никола Атанасов ще бъдат отбелязани с фотодокументална изложба в Читалище „Братство”"}
{"url": "http://www.focus-news.net/news/2018/10/25/2582361/plovdiv-57-godini-ot-sazdavaneto-na-parvata-vertoletna-aviatsionna-chast-v-balgariya-shte-badat-otbelyazani-v-aviobazata-v-krumovo.html", "text": "57 години от създаването на първата вертолетна авиационна част в България – 44-ти вертолетен авиационен полк се навършват на 27 октомври тази година. Това съобщиха за  Радио „Фокус” - Пловдив  от базата. Годишнината ще бъде отбелязана днес от 10.30 часа на територията на военно формирование 32040 – Крумово. Празникът ще започне с тържествен строй, приветствия и четене на заповеди за награждаване на военнослужещи и цивилни служители за постигнати отлични резултати при изпълнение на служебните задължения. Венци и цветя ще бъдат поднесени на паметника на загиналите летци и авиационни специалисти във военното поделение. След това ще има показ на авиационна техника. \r\nНа събитието са поканени гости от Министерството на отбраната и видовете Въоръжени сили, представители на органите на местната и областната администрация и на бизнес средите от областта и региона, ветерани и бивши колеги от 24-та авиационна база.", "date": "2018.10.25", "title": "Пловдив: 57 години от създаването на първата вертолетна авиационна част в България ще бъдат отбелязани в Авиобазата в Крумово"}
{"url": "http://www.focus-news.net/news/2018/10/25/2582359/plovdiv-mitropolit-nikolay-shte-osveti-tsarkva-v-kaloferskiya-balkan-tazi-sabota.html", "text": "Митрополит Николай ще освети църква в Калоферския Балкан на 27 октомври. Това съобщи за  Радио „Фокус” - Пловдив  кметът на Калофер Румен Стоянов. Църквата е построена близо до хижа „Рай” и е посветена на загиналите в Стара планина алпинисти. Инициативата е на Петко Илиев, от Сопот, чийто син също намира смъртта си там, застигнат от лавина през 2003 година. Църквата „Св. св. Николай и Панталеймон” се  изгражда в продължение на 15 години. Първоначалната идея е да бъде вдигнат параклис, като за целта се създава сдружение „Св. св. Николай и Панталеймон”. Каменната църква се изгражда с благословията на Пловдивската митрополия. \r\nНа освещаването пловдивският митрополит Николай ще бъде придружаван от свещеници от калоферските църкви и от кмета на града Румен Стоянов, който е председател на градското туристическо дружество. Очаква се на църквата да се качат и туристи и алпинисти от страната. \r\nЦеремонията започва в 12.00 часа на обяд. \r\nЦветана ТОНЧЕВА", "date": "2018.10.25", "title": "Пловдив: Митрополит Николай ще освети църква в Калоферския Балкан тази събота"}
{"url": "http://www.focus-news.net/news/2018/10/25/2582363/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.25", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/25/2582364/sliven-nagradite-na-traditsionniya-konkurs-za-detska-risunka-az-i-moyat-grad-byaha-vracheni-na-ofitsialna-tseremoniya-v-galeriya-sirak-skitnik.html", "text": "Наградите на традиционния конкурс за детска рисунка „Аз и моят град“ бяха връчени в галерия „Сирак Скитник“. Това съобщиха от пресцентъра на  Община Сливен . Конкурсът се организиран за 24-ти път от Община Сливен в партньорство с Художествена галерия „Димитър Добрович“ за празника на града – Димитровден. Участниците бяха разделени в пет възрастови групи: деца до 7 години, I – II клас, III – IV клас, V – VI клас, VII – VIII клас. \r\nНаградите връчиха заместник-кметът по хуманитарните дейности Пепа Чиликова и заместник-областният управител Камен Костов. \r\nСписък на наградените участници в конкурса „Аз и моят град“ \r\nI възрастова група (до 7 години) \r\n1.София Илиева, 5 г., ДГ „Божур“ – Център \r\n2.Дарена Петкова,  6 г., ДГ „Божур“ – Център \r\n3.Милана Дюлгерова, 5 г., ДГ „Божур“ – Център \r\nПоощрения \r\n1.Павлена Димова, 6 г., ДГ „Теменуга“ -Филиал \r\n2. Симон Василев, 6 г., ДГ „Теменуга“ – Филиал \r\nII  възрастова група ( 1- 2 кл.) \r\n1.Рая Кисьова, I кл., ОУ „Димитър Петров“ \r\n2.Алекс Георгиев,  II г кл., СУ „Константин Константинов“ \r\n3.Златко Златков, 8 г., ОУ „Юрий Гагарин“ \r\nПоощрения \r\n1.Емилия Дамянова, I а кл., ОУ „Д-р Иван Селимински“ \r\n2.Габриела Цветкова, 8 г., ОУ „Елисавета Багряна“ \r\nIII  възрастова група (3-4 кл.) \r\n1.Калоян Хаджистойчев, IV кл., ОУ „Елисавета Багряна“ \r\n2.Стефани Дечева,  IV б кл., СУ „Константин Константинов“ \r\n3. Зина Илиева, III в кл., ОУ „Юрий Гагарин“ \r\nПоощрения \r\n1.Гергана Ганчева, IV а кл., ОУ „Св. Паисий Хилендарски“ \r\n2. Ивана Стефанова, IV в кл., ОУ „Юрий Гагарин“ \r\n IV възрастова група  (5-6 кл.) \r\n1.Радина Стефанова, V в кл., СУ „Константин Константинов“ \r\n2.Живко Джиков, V б кл.,  СУ „Константин Константинов“ \r\n3.Сияна Панайотова, V б кл., СУ „Константин Константинов“ \r\nПоощрение \r\n1.Велина Пенчева, V б кл., СУ „Константин Константинов“ \r\n2.Емили Йорданова, V б кл., СУ „Константин Константинов“ \r\nV възрастова група (7-8 кл.) \r\n1.Дияна Николова, VII б кл., ОУ „Юрий Гагарин“ \r\n2.Назлъ Чобан, VIII е кл., ГПЗЕ „Захари Стоянов“ \r\n3.Йоана Маринова, VII кл., СУ „Константин Константинов“ \r\nПоощрение \r\n1.Силвия Христова, VII кл., СУ „Константин Константинов“ \r\n2.Карина Иванова, VII кл., ОУ „Христо Ботев“", "date": "2018.10.25", "title": "Сливен: Наградите на традиционния конкурс за детска рисунка „Аз и моят град“ бяха връчени на официална церемония в галерия „Сирак Скитник“"}
{"url": "http://www.focus-news.net/news/2018/10/25/2582362/sofiya-katastrofiral-lek-avtomobil-vazprepyatstva-dvizhenieto-po-bul-kliment-ohridski.html", "text": "Катастрофирал лек автомобил в средното платно за движение възпрепятства преминаването по бул. \"Климент Охридски\" в района на УСБАЛ по онкология, предаде репортер на  Агенция \"Фокус\" . Движението не е спряно. На място няма патрулен автомобил.  \r\nМилослава АНГЕЛОВА", "date": "2018.10.25", "title": "София: Катастрофирал лек автомобил възпрепятства движението по бул. \"Климент Охридски\""}
{"url": "http://www.focus-news.net/news/2018/10/25/2582365/kurir-makedoniya-trima-dushi-sa-raneni-pri-nov-intsident-na-granitsata-mezhdu-bosna-i-hertsegovina-i-harvatiya.html", "text": "На граничния контролно-пропускателен пункт „Малевац“ се стигна до нов инцидент с мигранти, в резултат на който пострадаха най-малко трима души, единият от които служител на граничната полиция на Босна и Херцеговина, съобщава електронното издание на македонския вестник  „Курир“ . \r\nМежду мигрантите е избухнал спор, напрежение обаче е имало и с представителите на властите, които са преместили палатките им, опънати на границата с Хърватия.  \r\nПалатките са били принудително прехвърлени на сто метра от моста, на който хърватската полиция формира кордон, тъй като част от мигрантите са нападнали с предмети представителите на органите на реда.  \r\nПо-рано бе съобщено, че граничната полиция се е опитала да установи нормален трафик при преминаването на ГКПП „Малевац“, който остана временно затворен заради напрежението с мигрантите.  \r\nИнцидентът не бе първия за деня. Трима мигранти получиха леки наранявания в конфликт с полицията при опит за преминаване на „Малевац“. Сред тях имаше и дете. Уточнява се, че полицай от Босна и Херцеговина също е пострадал.  \r\nХърватската полиция наблюдава ситуацията от въздуха, а до моста е поставено и водно оръжие, в случай че мигрантите решат да предприемат опит да го пресечат.  \r\nВ сряда мигранти пробиха полицейски кордон от страната на Босна и Херцеговина и се насочиха към граничния контролно-пропускателен пункт с Хърватия. При акцията имаше пострадали. На място бяха изпратени спецчасти на хърватската полиция. Заради случилото се движението през ГКПП „Малевац“ бе затворен изцяло за преминаване. \r\nПо данни на сараевските медии, в сблъсъците с полицията са участвали между 150 и 200 мигранти, сред които жени и деца.  \r\nПовече от 100 мигранти прекараха нощта срещу сряда край границата при „Малевац“, очаквайки да влязат в Хърватия. В същото време на гарата в Бихач полицията блокира влак, който пристигна от Сараево и не позволи на пътниците да го напуснат. Повечето от тях са били мигранти.  \r\nВ района на града има около 10 хил. мигранти, които искат да влязат на хърватска земя и оттам да отидат в страните от Европейския съюз. Тереза Герова", "date": "2018.10.25", "title": "„Курир“ (Македония): Трима души са ранени при нов инцидент на границата между Босна и Херцеговина и Хърватия"}
{"url": "http://www.focus-news.net/news/2018/10/25/2582366/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-oktomvri.html", "text": "„Софийска вода” временно ще прекъсне водоснабдяването в някои части на столицата на 26 октомври. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Христо Ботев“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: кв. „Гниляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Смолничето“. \r\nВъв връзка с изпълнение на инвестиционен проект за реконструкция на уличен водопровод на ул. „Ген. Паренсов“ Център, се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Ген. Паренсов“ от бул. „Васил Левски“ до ул. „6-ти септември“; бул. „Васил Левски“, ул. „Гурко“, ул. „6-ти септември“, ул. „Граф Игнатиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Шишман“ ъгъла с ул. „Юри Венелин“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Знание“ кв. „Бенковски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Знание“ – бл. 1, бл. 2, бл. 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: до бл. 2. \r\nВъв връзка с подмяна на спирателен кран на бул. „Мадрид“ кв. „Подуене“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на: бул. „Мадрид“ от ул. „Алеко Константинов“ до ул. „Черковна“(четни); ул. „Черковна“ от бул. „Мадрид“ до ул. „Русалка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Васил Друмев“ ъгъла с бул. „Мадрид“. \r\nВъв връзка с подмяна на сградно водопроводно отклонение на ул. „Момин кладенец“ с. Казичене, се налага спиране на водоподаването от 09:30 до 16:00 часа на клиентите на „Софийска вода”, живеещи в района на: ул. „Момин кладенец“ от ул. „Хан Аспарух“ до ул. „Липите“, ул. „Кръстю Пастухов“ от ул. „Васил Левски“ до ул. „Момин кладенец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Момин кладенец“ №22. \r\nВъв връзка с подмяна на сградно водопроводно отклонение на ул. „Лесновска“ с. Чепинци, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Искър“, ул. „Орфей“, ул. „Стара планина“, ул. „Минерален извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Реката“ ъгъла с ул. „Мургаш“. \r\nВъв връзка с изграждане на сградно водопроводно отклонение на ул. „Панорамен път“ местност „Гърдова глава“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Петко войвода“ от ул. „Панорамен път“ до ул. „Букара“; ул. „Сребриста липа“ от ул. „Петко войвода“ до ул. „Бял равнец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сребриста липа“ ъгъла с ул. „Петко войвода“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.25", "title": "„Софийска вода” временно ще прекъсне водоснабдяването в някои части на столицата на 26 октомври"}
{"url": "http://www.focus-news.net/news/2018/10/25/2582358/kathimerini-turtsiya-zasilva-pretentsiite-si-v-iztochnoto-sredizemnomorie-sasht-imat-neutralna-pozitsiya-po-vaprosa.html", "text": "Анкара засили напрежението си с Атина в сряда, като предупреди, че няма да позволи на никого да се намесва в дейностите на своя сеизмографски изследователски кораб в Източното Средиземноморие, коментират в редакцията на електронното издание на водещия гръцки ежедневник  Kathimerini . \r\n„Няма да допуснем нов тормоз\", заяви министърът на отбраната на Турция Хулуси Акар във връзка с твърдението на Анкара, че гръцка фрегата се е опитала да попречи на турския кораб „Барбарос“ да извършва проучвателни дейности в район, граничещ с Изключителните икономически зони на Гърция и Кипър. \r\n„Нашите военни кораби в региона осигуряват необходимата защита\", подчерта Акар. „Барбарос“ е придружаван от четири военни кораба и петролен танкер. Освен това, според новинарския сайт на Deniz Haber Ajansi, турският флот е подготвил нови правила за ангажираност, за да се справи с това, което описва като гръцки провокации. \r\nТурция се противопостави на енергийните планове на Кипър в региона, заявявайки, че Никозия действа едностранно и без съгласието на кипърските турци, които живеят в северната част на разделения остров.  \r\nРеториката на Турция се изостри след публично изявление на вече бившия първи дипломат на Атина Никос Коцияс, който заяви, че Гърция е готова да разшири териториалните си води в Йонийско море от шест на 12 морски мили. Акар заяви, че Анкара ще вземе необходимите мерки, ако бъде взето решение, което компрометира нейните права и интереси в Егейско море. \r\nВашингтон изглежда прие неутрална позиция по въпроса, заявявайки, че политиката на САЩ по въпроса не се е променила. „Турция и Гърция имат дългогодишни дипломатически канали за справяне с тези проблеми. По принцип САЩ подкрепят суверенитета на двете страни\", подчерта служител на Държавния департамент на САЩ. \r\nОт своя страна говорителят на Европейския съюз Мая Кочиянчич призова Турция да спазва международните споразумения, подчертават от редакцията. Тереза Герова", "date": "2018.10.25", "title": "Kathimerini: Турция засилва претенциите си в Източното Средиземноморие, САЩ имат неутрална позиция по въпроса"}
{"url": "http://www.focus-news.net/news/2018/10/25/2582367/varna-dvizhenieto-tryabva-da-se-izvarshva-s-povisheno-vnimanie-po-patya-zlatni-pyasatsi-varna-pri-spirka-fara-poradi-remontni-deynosti.html", "text": "Нормално се осъществява движението по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, времето е предимно ясно, без валежи, но ветровито. По данни на Агенция „Пътна инфраструктура“ по направлението от км 25+830 до км 43+515 по пътя Добрич – Варна трафикът се осъществява с повишено внимание поради частични ремонтни дейности на асфалтовата настилка. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. Движението по пътя Златни пясъци – Варна при спирка \"Фара\" от км 84+500 до км 85+000 се извършва с повишено внимание поради ремонтни дейности. Има стеснение на платната за движение посока Варна. В посока Бургас движението от км 0+000 до км 8+600 по автомагистрала „Черно море“ се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.25", "title": "Варна: Движението трябва да се извършва с повишено внимание по пътя Златни пясъци – Варна при спирка „Фара“ поради ремонтни дейности"}
{"url": "http://www.focus-news.net/news/2018/10/25/2582370/pazardzhik-oblastniyat-upravitel-stefan-mirev-shte-sezira-api-za-speshen-remont-na-uchastak-ot-patya-peshtera-batak-do-selo-nova-mahala.html", "text": "Областният управител Стефан Мирев ще сезира АПИ за спешен ремонт на участък от пътя Пещера - Батак до село Нова Махала. Това съобщи за  Радио „Фокус“ – Пазарджик  Мария Ловчинова, експерт Областна администрация. Сигналът постъпи по време на изнесената приемна на Областния управител Стефан Мирев в община Батак. Кметът на с. Нова Махала Ерхан Саатчъ алармира за неотложен цялостен ремонт на 10 –км. пътна отсечка, която е част от републиканския път II – 37 Пещера – Батак – Нова махала – местността Вълча поляна. „Пътят е силно компрометиран, на места има свличания,  през зимния сезон преминаването по него е  изключително рисково. Той е основна пътна връзка на жителите на с. Нова Махала с общинския и областния център. Агенция „Пътна инфраструктура“ ще бъде официално сезирана от областния управител Стефан Мирев за спешен ремонт на този път и за дълго отлагания ремонт на пътната отсечка Пещера – Батак, за която настояват жителите на Батак и кметът на общината Петър Паунов. Правени са частични закърпвания на пътя Пещера - Батак, който е натоварен през летния и зимния сезон, като основна връзка с курорта „Цигов Чарк“. Кметът на село Фотиново Димитрийка Миховска настоява пред областния управител, горските стопанства в Родопската част на област Пазарджик, да оказват подкрепа и навременно съдействие на кметовете на кметства през зимния сезон, с необходимата техника и дейности за поддръжка на горските пътища. Преди падането на снега да бъдат почистени и проходими местата, където са извършвани дейности по дърводобив. Въпросът ще бъде поставен от областния управител на предстоящото заседание на Областния съвет за защита при бедствия във връзка с готовността на институциите и поддържането на инфраструктурата в област Пазарджик през зимния сезон“, уточни Ловчинова. Тя допълни, че след постъпил сигнал от общински съветник в община Батак, областна администрация Пазарджик ще извърши проверка как са изразходвани отпуснатите целеви средства на обща стойност 180 000 лв. от МС за ремонт на подпорна стена на ул. „Мездра“ в с. Нова Махала. Жители на селото твърдят, че средствата са използвани за полагане на асфалт на друга улица в населеното място. Следващата изнесена приемна на Областния управител ще се проведе на 30 октомври 2018 г. от 10.30 часа в община Белово. \r\nАлбена ЖИЛЕКОВА", "date": "2018.10.25", "title": "Пазарджик: Областният управител Стефан Мирев ще сезира АПИ за спешен ремонт на участък от пътя Пещера - Батак до село Нова Махала"}
{"url": "http://www.focus-news.net/news/2018/10/25/2582371/pregled-na-osnovnite-temi-vav-varnenskiya-pechat.html", "text": "„Фирми наемат всеки четвърти, изкарал стаж при тях“ е заглавието на първа страница на вестник  „Черно море“ . На територията на област Варна 1 181 младежи до 29 г. са включени в стажуване или в обучение по време на работа. 305 от тях са останали на работа при работодателя след приключване на обучението, а  181 от завършилите стажуване 517 са останали във фирмата след стажуването. Това съобщиха от Регионалната служба по заетостта във Варна. От 15 октомври е съкратена процедурата за наемане на младежи за стажуване или обучение по време на работа по схема „Младежка заетост“. Заявки за разкриване на свободни работни места за младежи с регистрация се подават в бюрата по труда на територията на цялата страна до изчерпване на финансовия ресурс. „44 деца са осиновени във Варна“, гласи друго заглавие в броя. През 2018 г. са осиновени 44 деца, вписани във водения регистър от Регионалната дирекция за социално подпомагане във Варна, съобщи за БТА директорът ѝ Димитричка Кънева. Тя уточни, че в България са осиновени 26 от децата, а другите – в чужбина. В други страни се осиновяват по-големи деца или с увреждания, каза Кънева.  Вписваните за осиновяване деца в регистъра са общо 135, от които здравите са 58, а с увреждания – 77. „Доброволци ще чистят плаж „Ветеран“ е друго заглавие на страниците на вестника. По повод Международния ден на Черно море, който се отбелязва на 31 октомври, и тази година доброволци ще почистят плаж „Ветеран“ край Варна. Всички, които имат желание да станат част от доброволческата кампания, трябва да се съберат до ул. „Антим“ I. Ще бъдат осигурени транспорт, ръкавици, чували, храна и вода. Много и значителни са екологичните проблеми в басейна на Черно море. В последните години част от черноморските страни преминаха през драстични промени. Всички те сега са в период на преход и цялостно преструктуриране, съпътствани и с икономически и социални проблеми, пише още изданието.", "date": "2018.10.25", "title": "Преглед на основните теми във варненския печат"}
{"url": "http://www.focus-news.net/news/2018/10/25/2582368/gabrovo-v-grada-shte-se-provede-dvudnevna-mezhdunarodna-nauchna-konferentsiya-na-tema-muzeite-i-uchilishtnata-istoriya.html", "text": "В града ще се проведе двудневна Международна научна конференция на тема „Музеите и училищната история“. Събитието ще се състои в Националния музей на образованието, който се помещава в Априловската гимназия. Поводът за него 45-годишнината от създаването на музея, каза за  Радио „Фокус“ – Велико Търново  Бояна Пенчева, отговаряща за връзки с обществеността в културната институция. Събитието е под патронажа на Министерството на образованието и науката и носи знака на Европейската година на културното наследство 2018.  Участие ще вземат 61 представители на Българска академия на науките, УниБИТ, Софийския университет „Св. Климент Охридски“, Великотърновският университет „Св. св. Кирил и Методий“ и Шуменския университет „Епископ Константин Преславски“. Ще се включат и над 30 музейни и архивни институции в страната, педагози от осем основни и средни училища, детски градини. \r\nФорумът ще се проведе в рамките на два дни – днес и утре, в Националния музей на образованието – Габрово. Официалното откриване е днес от 10.00 часа. \r\nЛуиза ТРАНЧЕВА", "date": "2018.10.25", "title": "Габрово: В града ще се проведе двудневна Международна научна конференция на тема „Музеите и училищната история“"}
{"url": "http://www.focus-news.net/news/2018/10/25/2582373/blagoevgrad-dve-momcheta-na-14-i-15-g-sa-otkradnali-okolo-2000-lv-ot-kashta-v-s-garmen.html", "text": "Две момчета на 14 и 15 г. са откраднали около 2000 лв. от къща в с. Гърмен. Това съобщиха от ОДМВР -  Благоевград . Кражбата е извършена за времето от 10.30 до 17.30 часа на 24 октовмри 2018 г. След подадения сигнал полицейски служители на РУ-Гоце Делчев са установени извършителите на деянието.", "date": "2018.10.25", "title": "Благоевград: Две момчета на 14 и 15 г. са откраднали около 2000 лв. от къща в с. Гърмен"}
{"url": "http://www.focus-news.net/news/2018/10/25/2582372/dots-antoniy-galabov-politolog-kapatsitetat-na-opozitsiyata-da-se-vazpolzva-ot-vazmozhnostite-koito-predostavya-parlamentarnata-demokratsiya-e-mnogo-nisak.html", "text": "Капацитетът на опозицията да се възползва от възможностите, които предоставя парламентарната демокрация, е много нисък. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов за третия неуспешен вот на недоверие към кабинета „Борисов 3“ на тема „Здравеопазване“. „Трите вота на недоверие бяха по важни теми, но бяха подготвени много слабо. Те бяха защитени и отстоявани от опозицията много неубедително. Вчерашното гласуване на вота на недоверие на правителството се оказа второстепенна новина на фона на изказването на вицепремиера Валери Симеонов за майките на деца с увреждания. Инструмента на вота на недоверие девалвира, когато той не е направен както трябва. При сериозен и важен въпрос като системата за здравеопазване и начинът, по който тя да бъде организирана, цялата работа по вота се сведе до серия от медийни интервюта и дискусии в медиите. Ако опозицията e достатъчно авторитетна и компетентна, тя може да води публични дебати без да иска вот на недоверие,“ обясни Антоний Гълъбов. Той каза още, че Програмата за управление на правителството все още задържа различните политически сили. Конструкцията на „Обединени патриоти“ не е толкова нестабилна, но ще продължи да генерира високо вътрешно напрежение, допълни политологът.", "date": "2018.10.25", "title": "Доц. Антоний Гълъбов, политолог: Капацитетът на опозицията да се възползва от възможностите, които предоставя парламентарната демокрация, е много нисък"}
{"url": "http://www.focus-news.net/news/2018/10/25/2582374/vratsa-19-godishen-shofyor-e-blasnal-dva-leki-avtomobila-dokato-e-pravil-opit-za-drift.html", "text": "19-годишен шофьор е блъснал два леки автомобила докато е правил опит за дрифт. Това съобщиха от  ОДМВР - Враца . Сигналът за инцидента е подаден на 24 октомври 2018 г. около 13.40 часа. Съобщено е за това, че в жк „Дъбника“ на кръстовището на ул. „Околчица“ и ул. „Славянска“ лек автомобил „БМВ“, управляван от 19-годишен жител на гр. Враца, блъснал последователно два леки автомобила, изчакващи на червен сигнал на светофарната уредба. Загинали и ранени няма. Причина за катастрофата е извършване на демонстративна маневра „дрифт“ от водача на лекия автомобил „БМВ“. Пробата за алкохол е отрицателна. Свидетелството за правоуправление на водача ще бъде отнето за срок от 12 месеца, автомобилът ще бъде спрян от движение за срок от 3 месеца, наложената глоба е  в размер 3 000 лева.", "date": "2018.10.25", "title": "Враца: 19-годишен шофьор е блъснал два леки автомобила докато е правил опит за дрифт"}
{"url": "http://www.focus-news.net/news/2018/10/25/2582378/blic-sarbiya-spored-vitsepremiera-na-cherna-gora-polumesetsat-tryabva-da-bade-priznat-za-natsionalen-simvol-na-stranata.html", "text": "Вицепремиерът на Черна гора и лидер на „Босненската партия“ Рафет Хусович настоява за признаването на полумесеца за национален символ на малката балканска страна, отбелязва сръбското електронно издание  Blic . \r\nХусович поясни, че съответното искане е заложено в програмата на партията му, но същевременно увери, че няма да „изнудва“ коалиционните си партньори по въпроса.  \r\n„Препоръчвам на членовете на партията и  всички граждани на Черна гора да се спазват Конституцията и законите, за да се избегнат неудобства във връзка със Закона за държавните символи“, подчерта Хусович в отговор на парламентарен въпрос от депутата от „Демократичния фронт“ Милан Кнежевич. Той припомни, че в рамките на конгрес на „Босненска партия“ е издигнато искане за промяна на държавния герб.  \r\nПредложението на правителството за изменение на Закона за държавните символи предвижда високи глоби за незачитането им, но парламентът все още не го е гласувал.  \r\nХусович подчерта, че в преамбюла на Конституцията пише, че гражданите на Черна гора са от различни националности, ангажирани с демократичните ценности.  Той обясни, че Основният закон не определя държавата като християнска, а светска.  „Като добавим полумесеца, който е символ на исляма, ние доказваме, че държавата е светска, че сме израснали като мултиетническа страна“, изрази увереност Хусович. Тереза Герова", "date": "2018.10.25", "title": "Blic (Сърбия): Според вицепремиера на Черна гора полумесецът трябва да бъде признат за национален символ на страната"}
{"url": "http://www.focus-news.net/news/2018/10/25/2582369/telma-makedoniya-v-makedoniya-zapochvat-konsultatsiite-za-konstitutsionnite-promeni.html", "text": "В Македония започват консултациите относно изготвянето на предложения за конституционни промени. Министър-председателят Зоран Заев изрази готовност още в четвъртък да седне на масата за преговори с депутатите, за да бъде съгласуван процес за за хармонизиране на съдържанието. Очакванията са целият процес да завърши до края на месеца, пояснява скопският телевизионен канал  „Телма“ . \r\nПри подготовката на измененията е възможно да се включат исканията на групата на опозиционните депутати, които дадоха подкрепата си в гласуването за стартирането на процеса. „Демократичен съюз за интеграция“ (ДСИ) и движението БЕСА на Африм Гаши заявиха, че няма да представят допълнителни предложения за изменения на Основния закон. За разлика от тях обаче „Алианс на албанците“ на Зиядин Села и БЕСА на Билал Касами ще настояват за промяна на преамбюла на Конституцията, която да признава албанския език като  втори официален в парламента. \r\nСлед представяне на предложенията ще бъде стартирана втората фаза на процеса. Процедурният правилник предвижда срок от минимум 30 дни представянето на предложенията до пленарната сесия за приемането им. За гласуването на измененията във втората фаза се изисква абсолютно мнозинство, т.е. 61 гласа, след което ще започне крайната фаза, в която ще бъде взето окончателно решение за изменение на Конституцията. Тереза Герова", "date": "2018.10.25", "title": "„Телма“ (Македония): В Македония започват консултациите за конституционните промени"}
{"url": "http://www.focus-news.net/news/2018/10/25/2582376/sliven-2-godishno-dete-e-pochinalo-sled-intsident-s-dvizhesht-se-na-kon-ezdach-v-rayona-na-mestnostta-gocheva-melnitsa.html", "text": "2-годишно дете е починало след инцидент с движещ се на кон ездач в района на местността \"Гочева мелница\", съобщиха от  пресцентъра на ОДМВР-Сливен.   На 24 октомври, в 11.40 часа, в дежурната част на РУ-Сливен е получен сигнал от ЦСМП-Сливен за починало дете на 2 години. От проведените оперативно-издирвателни действия от служители на участък „Надежда“ се установява, че смъртта на детето е настъпила след инцидент с движещ се на кон ездач в района на местността \"Гочева мелница\" в квартал \"Индустриален\" на град Сливен. След проведените процесуално - следствени действия за деянието е задържан 21-годишният Х.Н. от град Сливен. По случая е образувано досъдебно производство.", "date": "2018.10.25", "title": "Сливен: 2-годишно дете е починало след инцидент с движещ се на кон ездач в района на местността \"Гочева мелница\""}
{"url": "http://www.focus-news.net/news/2018/10/25/2582375/kmetat-na-sofiya-yordanka-fandakova-v-nachaloto-na-2019-g-shte-otvorim-krizisen-tsentar-za-detsa-rabotesht-na-printsipa-na-zhilishta-ot-zashtiten-tip.html", "text": "В началото на 2019 г. ще отворим кризисен център за деца, работещ на принципа на жилища от защитен тип. Това каза кметът на София Йорданка Фандъкова по време на конференция „Трафик на хора и киберпрестъпления: връзки, противодействие и превенция“, предаде репортер на  Агенция „Фокус“ . „Днес е Европейският ден за борба с трафика на хора. Жертвите на тези престъпления могат да бъдат от всякаква възраст и пол. В световния доклад на ООН се казва, че сексуалната експлоатация е най-често идентифицираната форма на трафик на хора – 79%, следвана от принудителен труд -18%“, заяви Фандъкова.  \r\nПо думите ѝ всяка форма на насилие или тормоз не може да бъде пренебрегвана или игнорирана. „Затова трябва да имаме изработени механизми за противодействие и адекватна помощ на жертвите. През 2017 г. на територията на София отворихме Кризисен център за деца и приют за хора, жертва на трафик. За тази година подкрепа са получили 17 души за тази година, от които 7 деца. Столична община разполага и с кризисен център за деца, пострадали от насилие. Неговият капацитет е 22 места“, обясни Фандъкова. Тя посочи, че Кризисният център за деца осигурява и институционална закрила на децата, пострадали от различни форми на насилие в семейството или извън него.  \r\n„Заедно с Националната комисия за борба с трафик на хора в началото на 2019 г. ще отворим кризисен център за деца, работещ на принципа на жилища от защитен тип. В него ще могат да получат закрила на деца жертви на трафик, като капацитетът му ще е 10 места. Проектът ще бъде изпълнен с държавно финансиране в сграда предоставена от МО. Столична община ще администрира услугата. Нашите усилия са насочени към формирането на реални политики\", каза още Йорданка Фандъкова. \r\nЛюба АЛЕКСИЕВА", "date": "2018.10.25", "title": "Кметът на София Йорданка Фандъкова: В началото на 2019 г. ще отворим кризисен център за деца, работещ на принципа на жилища от защитен тип"}
{"url": "http://www.focus-news.net/news/2018/10/25/2582379/ministar-tsetska-tsacheva-v-noviya-byudzhet-za-sadebnata-vlast-otpuskame-173-mln-lv-poveche-za-zatvorite-i-glavna-direktsiya-ohrana.html", "text": "В новия бюджет за съдебната власт на затворите и Главна дирекция „Охрана“ у нас са предвидени 17.3 млн. лева повече средства за възнаграждения. Това каза във Варна министърът на правосъдието Цецка Цачева, предаде репортер на  Радио „Фокус“ – Варна . Според министър Цачева във всяка една система при добра оптимизация могат да се намерят резерви. Бюджетът предстои да бъде обсъден в понеделник на извънредно заседание на Висшия съдебен съвет в столицата. \r\n„Вчера разписах дневния ред за извънредното заседание. Това е една процедура, след като той бе обявен на страницата на Министерството на финансите. Всяка една администрация е представила своето становище. Сроковете бяха по-кратки. В действителност в бюджета се предлагат промени в текст от Закона за съдебната власт. Това е предложение, което на този етап събужда дебати и до мен има изпратени становища от страна на съдебните служители, но какво ще се случи ще разберете в понеделник“, коментира още Цецка Цачева. „Онова, което за мен е приятно да споделя, е прегледът, който направих на проектозакона, може би ние сме единствената система, на която е уважено искането за отпускане на повече щатни бройки за нуждите на двете главни дирекции. Разбира се те не са толкова, колкото аз съм поискала, но в тригодишна перспектива по този начин ще решим проблема и с човешкия фактор“, коментира пред журналисти във Варна, правосъдният министър. \r\nДиана СТОЕВА", "date": "2018.10.25", "title": "Министър Цецка Цачева: В новия бюджет за съдебната власт отпускаме 17.3 млн. лв. повече за затворите и Главна дирекция „Охрана“"}
{"url": "http://www.focus-news.net/news/2018/10/25/2582381/parlamentat-reshi-na-parvo-chetene-imushtestvoto-ot-prestapna-deynost-da-se-otnema-v-polza-na-darzhavata.html", "text": "Парламентът прие на първо четене промени в Наказателния кодекс с вносител Министерски съвет, предаде репортер на  Агенция „Фокус“ . „За“ гласуваха 116 народни представители, а един беше „против“.  \r\nПредвижда се възможност за отнемане в полза на държавата на пряка и непряка облага, придобита чрез престъпна дейност, ако не подлежи на връщане или възстановяване. В случаите, когато облагата липсва или е отчуждена, да се присъжда нейната равностойност. Ще се дефинират понятията пряка и непряка облага.  \r\nПривличането на лице като обвиняем за престъпление по Закона за противодействия на корупцията и за отнемане на незаконно придобитото имущество е посочено като основание за започване на проверка. Когато са събрани достатъчно данни, че имуществото е незаконно придобито, Антикорупционният орган внася в съда искане за обезпечение на бъдещ иск за отнемане на имуществото. МС предлага конфискуваното имущество да се управлява от КПКОНПИ.  \r\nПриготовлението за кражба на МПС ще бъде самостоятелно престъпление и ще се наказва. С измененията глобата в размер на до 3 хил. лева ще отпадне.  \r\nВъвежда се задължение за предоставяне на информация на обвиняемите, улесняваща избора им на адвокат, както и правото свободно да осъществяват връзка със защитник. Да се срещат насаме с него, да получават съвети и друга правна помощ, включително преди започване и по време на провеждане на разпита и на всяко друго процесуално действие с участието на обвиняемите. Когато задържаният е гражданин на две или повече държави, той ще може да избере консулските органи на коя държава да бъдат уведомени за задържането му и с които желае да осъществи връзка. \r\nС промените се дава право на митническите органи да задържат лица за 24 часа, когато има данни, че продават на стоки без бандерол или пренасят незаконно стоки през границата. Органите ще имат такова право и в случай, че лицето дължи ДДС от внос и акцизи и съществува реална опасност да се укрие или да извърши престъпление.  \r\nБиляна ИВАНОВА", "date": "2018.10.25", "title": "Парламентът реши на първо четене имуществото от престъпна дейност да се отнема в полза на държавата"}
{"url": "http://www.focus-news.net/news/2018/10/25/2582380/varna-chast-ot-grada-shte-bade-s-narusheno-vodopodavane-poradi-rekonstruktsiya-na-bul-vasil-levski.html", "text": "Хиляди абонати във Варна ще бъдат без вода за повече от половин денонощие. Това съобщиха за  Радио „Фокус“ – Варна  от дружеството „Водоснабдяване и канализация“ в града. Поради реконструкция на бул. „Васил Левски“ с нарушено водоподаване от 9 часа до около 24 часа ще бъде районът на ул. „Кирил Шиваров“, карето между бул. „Чаталджа“ и улиците „Ген. Колев“ и „Царевец“. В същия времеви диапазон вода няма да има и на адреси между булевардите „Александър Стамболийски“, „Чаталджа“, „Осми Приморски полк“ и „Княз Борис Първи“, районът между ул. „Прилеп“, бул. „Владислав Варненчик“, ул. „Струга“, ул. „Отец Паисий“ и ул. „Кестен“, районът между бул. „Васил Левски“, бул. „Осми Приморски полк“ и ул. „Царевец“. Водоноски ще бъдат разположени в района на Курортна поликлиника, до бл. 10 в кв. „Чайка“ и СОУ „Найден Геров“. \r\nДиана СТОЕВА", "date": "2018.10.25", "title": "Варна: Част от града ще бъде с нарушено водоподаване поради реконструкция на бул. „Васил Левски“"}
{"url": "http://www.focus-news.net/news/2018/10/25/2582383/kyustendil-muzikalno-poetichnata-vecher-sreshti-na-sveshti-shte-se-provede-v-obshtinskiya-dramatichen-teatar.html", "text": "Музикално-поетичната вечер „Срещи на свещи” ще се проведе в Общинския драматичен театър. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово” – Кюстендил. Събитието ще се проведе от 19.00 часа в камерната зара на Общински драматичен театър. В него ще участва Любомир Младенов. В неговото творчество, по неподражаем начин, си дават среща поезията и музиката, философията и любовта. Той е съставител на песнопойка, китарист и автор на песни. \r\nВенцеслав ИЛЧЕВ", "date": "2018.10.25", "title": "Кюстендил: Музикално-поетичната вечер „Срещи на свещи” ще се проведе в Общинския драматичен театър"}
{"url": "http://www.focus-news.net/news/2018/10/25/2582382/deputatite-reshiha-na-parvo-chetene-nelegalnoto-proizvodstvoto-na-aktsizni-stoki-da-se-kriminalizira.html", "text": "Народните представители приеха на първо четене промените в Наказателния кодекс за нелегалното производство на акцизни стоки, предаде репортер на  Агенция „Фокус“ . Предложенията са на ПГ на ГЕРБ и „Обединени патриоти“. „За“ гласуваха 117 депутати, а един беше „против“.  \r\nВ правна комисия на 17 октомври измененията подкрепиха и от БСП. \r\nПромените предвиждат лицата, които произвеждат или държат с цел разпространение алкохол, алкохолни напитки или тютюневи изделия без лиценз, да се наказват с „лишаване от свобода“ от 1 до 10 години и глоба от 20 до 100 хил. лева. Наказанието за лица, които държат или укриват предмети, предназначени за производството на алкохол или цигари, ще бъде „лишаване от свобода“ до 3 години.  \r\nПрез Наказателния кодекс се изменя и Закона за тютюна, тютюневите и свързаните с тях изделия. Предвижда се създаването на регистър на лицата, които внасят, произвеждат, продават и предлагат за рециклиране машини за производство на тютюневи изделия. Регистърът ще се води от Министерството на икономиката. В него ще се вписват и придобилите такива машини.  \r\nПръв за промените заговори главният прокурор Сотир Цацаров. На 20 септември на заседание на Комисията за борба със сивата икономика и контрабандата той се обяви за въвеждане на наказателна отговорност за производство на стоки без бандерол, както и за приготовлението за производство. На 25 септември министрите Владислав Горанов, Цецка Цачева и Младен Маринов се срещнаха с главния прокурор и обсъдиха предложенията. \r\nБиляна ИВАНОВА", "date": "2018.10.25", "title": "Депутатите решиха на първо четене нелегалното производството на акцизни стоки да се криминализира"}
{"url": "http://www.focus-news.net/news/2018/10/25/2582384/milliyet-v-zavod-za-peleti-v-istanbul-e-izbuhnal-pozhar-zasegnati-sa-oshte-dve-fabriki-v-neposredstvena-blizost.html", "text": "В ранните часове на деня в завод за производство на пелети в индустриалната зона в Истанбул е избухнал пожар, съобщава турският вестник  Milliyet . \r\nСъгласно разпространените данни, заради силния вятър бушуващият огън бързо се е разпространил и е обхванал алуминиева и текстилна фабрики в близо до завода. Понастоящем голям брой пожарникари се борят със стихията, но властите увериха, че пожарът е поставен под контрол. \r\nКъм настоящия момент няма постъпила информация за пострадали или загинали.  Тереза Герова", "date": "2018.10.25", "title": "Milliyet: В завод за пелети в Истанбул е избухнал пожар, засегнати са още две фабрики в непосредствена близост"}
{"url": "http://www.focus-news.net/news/2018/10/25/2582377/aleksandar-simov-bsp-kulturata-e-iztarsakat-na-upravlenieto-zashtoto-byudzhetat-za-neya-e-trayno-zakotven-na-150-mln-lv-godishno.html", "text": "Проектът „Визия за България“ представиха и дискутираха народните представители от ПГ на „БСП за България“ Александър Симов и Нона Йотова с културни дейци и самодейци в град Свиленград. Това съобщиха от пресцентъра на  НС на БСП . „Културата в град, като нашия, се крепи от самодейците, напук на държавата“, бе едно от становищата, около което се обединиха присъстващите. Те споделиха, че Министерството на културата е забравило за общини, като Свиленград, и не финансира нито библиотеки, нито историческия музей. „Опасявам се, че културата е изтърсакът на управлението, защото бюджетът за нея е трайно закотвен на 150 млн. лв. годишно, независимо от уверенията на управляващите, че ще се увеличи. Това означава само едно – ГЕРБ не дава пуканата пара за култура. Като алтернатива, ние ще променим това. Доказваме го с нашите парламентарни инициативи“, отбеляза народният представител Александър Симов. Присъстващите поставиха въпроса за изтичането на младите таланти от страната. Народният представител Нона Йотова коментира, че е необходима целенасочена държавна политика в подкрепа на даровитите деца в областта на културата. „Никой не мисли за тях, оставяме ги да избягат в чужбина, да се развиват там, а това е тежък удар не само за културата, но и за българското общество“, каза тя. Участниците в дискусията одобриха законопроекта „Културен чек“ и препоръчаха БСП да продължи да го отстоява, независимо, че е бил отхвърлен.  \r\nПо- късно през деня народните представители проведоха среща и с гражданите на Свиленград. В срещата участие взе и народният представител от ПГ на „БСП за България“ Никола Динков. „Поради одобрението, което срещам към проекта „Визия за България“ ще разработим и Визия за Хасково“, подчерта Динков. Коментиран бе и въпросът за поведението на вицепремиера на България, на което народният представител Александър Симов отговори: „Това поведение е явната демонстрация на арогантното лице на властта“. Емоционалната кулминация на срещата дойде с изпълнението на песента „Не завиждам“ на Нона Йотова. Тя пое ангажимента въпросите, касаещи културата в региона, да бъдат отнесени в Народното събрание. \r\nЖителите на град Маджарово обсъдиха с народните представители от ПГ на „БСП за България“ – Манол Генов и Цветан Топчиев проекта на БСП „Визия за България“. Присъстващите на срещата проявиха интерес към Визията, поставиха множество въпроси в различни сфери и дадоха своите предложения. Един от проблемите, който бе поставен от присъстващите, бе за хората, които „имитират земеделие“. „Това явление се получава, в резултат на липсата на контрол от страна на държавата. Във Визията сме предложили конкретни мерки“, обясни народният представител Цветан Топчиев. Темите здравеопазване и данъчна политика бяха сред водещите на срещата. Гражданите изразиха недоволството си от факта, че един общопрактикуващ лекар посещава общинския център веднъж седмично и на територията на общината няма нито една аптека. По отношение на данъчната политика, народният представител Манол Генов коментира, че: „Акцентът в данъчната политика, предложена във „Визия за България“ е - по- голяма социална справедливост при разпределението на публичния финансов ресурс. Той коментира и алтернативния бюджет, който БСП предлага за 2019 г. \r\nЖителите на село Минерални бани, Хасковска област обсъдиха проекта „Визия за България“ с народните представители от ПГ на „БСП за България“ Васил Антонов и Иван Генов. Присъстващите подкрепиха частта от предложената от БСП социална политика във „Визия за България“, която включва преизчисляване на пенсиите. Широко дискутиран бе и въпросът със здравеопазването, като присъстващите дадоха предложение то да бъде разделено на държавно и частно с цел по- висока достъпност. Засегнати бяха и екологичните проблеми в областта, свързани с вредните емисии от \"ТЕЦ Марица изток\", и проблемът със заетостта. Изграждането на индустриални зони, като начин за преодоляване на проблема със заетостта, коментира народният представител  Иван Генов. Въпросите, касаещи енергетика и необходимостта от изграждане на  АЕЦ „Белене“, коментира народният представител Васил Антонов.", "date": "2018.10.25", "title": "Александър Симов, БСП: Културата е изтърсакът на управлението, защото бюджетът за нея е трайно закотвен на 150 млн. лв. годишно"}
{"url": "http://www.focus-news.net/news/2018/10/25/2582385/evrokomisaryat-mariya-gabriel-dobre-e-da-pomislim-za-sazdavaneto-na-evropeyska-platforma-s-koyato-po-barzo-da-se-pomaga-na-zhertvite-na-nasilie.html", "text": "Добре е да помислим защо да не бъде създадена европейска платформа, с която да може много по-бързо да се помага на жертвите. Това каза еврокомисарят Мария Габриел по време на конференция „Трафик на хора и киберпрестъпления: връзки, противодействие и превенция“, предаде репортер на  Агенция „Фокус“ . „Темата не е само веднъж в годината. Новите технологии еволюират изключително бързо, но с тях и формите за трафик на хора. Новите технологии ни дават по-различа картина – в много по-кратко време мащабите на това престъпление могат да бъдат по-големи“, заяви Габриел. По думите ѝ затова е важна превенцията и информационните кампании. „Момичетата особено трябва да знаят какво се крие зад онлайн пространството. Затова киберхигиенатата е важен елемент. Значима е и ролята на българското гражданско общество. Добре е да помислим защо да не бъде създадена европейска платформа, с която да може много по-бързо да се помага на жертвите“, допълни Габриел. Според нея е важно веднъж жертвата, излязла от порочния кръг, отивайки на друго място, да има възможност тази част от миналото да не носи тегнеща сянка, пречеща ѝ да напредва. Габриел уточни, че ЕК ще публикува следващия си доклад за борбата с трафика на хора. \"Само когато сме единни на всички нива, можем да постигнем резултати\", подчерта още еврокомисарят.  \r\nПредседателят на Фондация „Ханс Зайдел“ проф. Урсула Менле заяви, че ще работят с всички институции, които се ангажират в борбата с трафика на хора и киберпрестъпленията. „Конференцията е важна предпоставка да се изградят мрежи, за да се свържат всички ангажирани с тази проблематика“, добави тя.  \r\nЛюба АЛЕКСИЕВА", "date": "2018.10.25", "title": "Еврокомисарят Мария Габриел: Добре е да помислим за създаването на европейска платформа, с която по-бързо да се помага на жертвите на насилие"}
{"url": "http://www.focus-news.net/news/2018/10/25/2582389/razgrad-15-godishno-momiche-e-v-bolnitsa-sled-kato-se-e-prostrelyalo-s-vazdushna-pushka-v-selo-sevar.html", "text": "15-годишно момиче е в болница, след като се е простреляло с въздушна пушка в село Севар. Това съобщиха от  ОДМВР - Разград . Сигналът в РУ - Кубрат е получен в 18.50 часа на 24 октомври от ФСМП - Кубрат. В Спешния център постъпила 15-годишно момиче с инициали А.Р. от село Мъдрево, живуща в село Севар. При прегледа е установена входна рана в областта на гърдите и кръвонасядания на плешката без изходна рана. Пострадалата заявила, че по-рано следобяд, докато зареждала въздушната пушка на баща си, се е простреляла. Оръжието е законно притежавано и иззето. Момичето е настанено за лечение в Кубратската болница без опасност за живота. За случая е уведомен дежурен районен прокурор. Започнато е досъдебно производство.", "date": "2018.10.25", "title": "Разград: 15-годишно момиче е в болница, след като се е простреляло с въздушна пушка в село Севар"}
{"url": "http://www.focus-news.net/news/2018/10/25/2582387/plovdiv-sedem-sela-ot-oblastta-sa-s-narusheno-vodopodavane-zaradi-avarii.html", "text": "Седем села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Екипите отстраняват аварии на водопроводи в селата Бегунци, Красново, Болярци, Царимир, Отец Паисиево, Сухозем и Сърнегор. Без вода днес са и домакинствата в района улиците „Христо Смирненски“ и „Розова долина“ в град Хисаря. Очаква се авариите да бъдат отстранени до 17.00 часа днес. \r\nТони МИХАЙЛОВ", "date": "2018.10.25", "title": "Пловдив: Седем села от областта са с нарушено водоподаване заради аварии"}
{"url": "http://www.focus-news.net/news/2018/10/25/2582386/sliven-zadarzhan-e-29-godishen-kriminalno-proyaven-prebil-vazrasten-mazh-na-benzinostantsiya-v-selo-stara-reka.html", "text": "Задържан е 29-годишен криминално проявен, пребил възрастен мъж на бензиностанция в село Стара река. Това съобщиха от ОД на МВР – Сливен. Криминалисти на участък „Запад“ са задържали 29-годишния мъж. На 24 октомври в 07.30 часа в РУ - Сливен е получен сигнал от мъж на 61 години от село Кипилово за нанесен му побой. Мъжът е нападнат в сградата на бензиностанцията, в която работи, в село Стара река. \r\nВ резултата на проведените незабавни издирвателни действия извършителят е задържан. Той е криминално проявеният Г.С. на 29 години от град Сливен. Работата по случая продължава. Образувано е досъдебно производство.", "date": "2018.10.25", "title": "Сливен: Задържан е 29-годишен криминално проявен, пребил възрастен мъж на бензиностанция в село Стара река"}
{"url": "http://www.focus-news.net/news/2018/10/25/2582392/sport-vtoro-zlato-za-balgariya-na-mladezhkoto-evro-2018-po-shtangi.html", "text": "Втори златен медал спечелиха българските щанги на продължаващото в полския град Замошч европейско първенство по вдигане на тежести. В кат. 77 кг при 23-годишните Божидар Андреев грабна титлата с 338 кг двубой. Божидар изхвърли 150 кг и изтласка 188 кг, за да изпревари с един килограм най-силния си съперник от Русия. \r\nАндреев е представител на сливенската школа и преди четири години стана олимпийски шампион за младежи на игрите в Нанджин. Това е втора титла за България на европейското за 20 и 23-годишни щангисти, след като в събота Даяна Димитрова стана шампионка при най-леките 20-годишни състезателки. \r\nВенцислав ДРАГОМАНОВ", "date": "2018.10.25", "title": "Спорт: Второ злато за България на младежкото ЕВРО 2018 по щанги"}
{"url": "http://www.focus-news.net/news/2018/10/25/2582390/dots-antoniy-galabov-politolog-pravitelstvoto-ima-nuzhda-da-vdigne-horizonta-i-da-otvori-po-shiroko-prostranstvo-za-debat.html", "text": "Правителството има нужда да вдигне хоризонта и да отвори по-широко пространство за дебат. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. За извинението на вицепремиера Симеонов, Гълъбов коментира, че то не успя да успокои ситуацията, тъй като напрежението не е било по моралния казус, а е генерирано през изминалите месеци и е насочено към г-н Симеонов, далеч не заради неговите изявления. По думите му обаче конструкцията на управляващата коалиция не е толкова нестабилна, но ще продължи да генерира високо вътрешно напрежение. „Започва предизборна кампания, която е на два етажа, с два хоризонта – по-близките избори са за европейски парламент, но по-тревожните за партиите избори са местните избори догодина. Така че в тази предизборна среда тримата политически лидери на трите формации в „Обединените патриоти“ най-вероятно ще продължат да търсят възможност да се различават помежду си. Това ще увеличи напрежението върху ГЕРБ за сдържане на обща посока на движение. В същото време вчерашният ден показа, че в различна конфигурация по отношение на вота на недоверие само партията „Воля“, но по отношение на преодоляването на ветото на президента и ДПС биха могли да бъдат заинтересувани от запазването на стабилността на управлението“, обясни доц. Антоний Гълъбов. Според него чрез изказването за майките на деца с увреждания вицепремиерът Валери Симеонов е имал предвид опита за натиск чрез протеста на тези жени и условията, в които се намират техните деца. Извинението на вицепремиера е трябвало да дойде много по-рано, обясни политологът. Според него, обаче, този морален казус, фокусиран само върху един човек, е некоректен.", "date": "2018.10.25", "title": "Доц. Антоний Гълъбов, политолог: Правителството има нужда да вдигне хоризонта и да отвори по-широко пространство за дебат"}
{"url": "http://www.focus-news.net/news/2018/10/25/2582388/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрежението в Егейско море, ситуацията с мигрантите и инцидент в индустриалната зона на Истанбул са част от основните теми, върху които акцентират балканските издания. \r\n***  Вицепремиерът на Черна гора и лидер на „Босненската партия“ Рафет Хусович настоява за признаването на полумесеца за национален символ на малката балканска страна, отбелязва сръбското електронно издание  Blic . \r\nХусович поясни, че съответното искане е заложено в програмата на партията му, но същевременно увери, че няма да „изнудва“ коалиционните си партньори по въпроса.  \r\n„Препоръчвам на членовете на партията и  всички граждани на Черна гора да се спазват Конституцията и законите, за да се избегнат неудобства във връзка със Закона за държавните символи“, подчерта Хусович в отговор на парламентарен въпрос от депутата от „Демократичния фронт“ Милан Кнежевич. Той припомни, че в рамките на конгрес на „Босненска партия“ е издигнато искане за промяна на държавния герб.  \r\nПредложението на правителството за изменение на Закона за държавните символи предвижда високи глоби за незачитането им, но парламентът все още не го е гласувал.  \r\nХусович подчерта, че в преамбюла на Конституцията пише, че гражданите на Черна гора са от различни националности, ангажирани с демократичните ценности.  Той обясни, че Основният закон не определя държавата като християнска, а светска.  „Като добавим полумесеца, който е символ на исляма, ние доказваме, че държавата е светска, че сме израснали като мултиетническа страна“, изрази увереност Хусович. \r\n***  На граничния контролно-пропускателен пункт „Малевац“ се стигна до нов инцидент с мигранти, в резултат на който пострадаха най-малко трима души, единият от които служител на граничната полиция на Босна и Херцеговина, съобщава електронното издание на македонския вестник  „Курир“ . \r\nМежду мигрантите е избухнал спор, напрежение обаче е имало и с представителите на властите, които са преместили палатките им, опънати на границата с Хърватия.  \r\nПалатките са били принудително прехвърлени на сто метра от моста, на който хърватската полиция формира кордон, тъй като част от мигрантите са нападнали с предмети представителите на органите на реда.  \r\nПо-рано бе съобщено, че граничната полиция се е опитала да установи нормален трафик при преминаването на ГКПП „Малевац“, който остана временно затворен заради напрежението с мигрантите.  \r\nИнцидентът не бе първия за деня. Трима мигранти получиха леки наранявания в конфликт с полицията при опит за преминаване на „Малевац“. Сред тях имаше и дете. Уточнява се, че полицай от Босна и Херцеговина също е пострадал.  \r\nХърватската полиция наблюдава ситуацията от въздуха, а до моста е поставено и водно оръжие, в случай че мигрантите решат да предприемат опит да го пресечат.  \r\nВ сряда мигранти пробиха полицейски кордон от страната на Босна и Херцеговина и се насочиха към граничния контролно-пропускателен пункт с Хърватия. При акцията имаше пострадали. На място бяха изпратени спецчасти на хърватската полиция. Заради случилото се движението през ГКПП „Малевац“ бе затворен изцяло за преминаване. \r\nПо данни на сараевските медии, в сблъсъците с полицията са участвали между 150 и 200 мигранти, сред които жени и деца.  \r\nПовече от 100 мигранти прекараха нощта срещу сряда край границата при „Малевац“, очаквайки да влязат в Хърватия. В същото време на гарата в Бихач полицията блокира влак, който пристигна от Сараево и не позволи на пътниците да го напуснат. Повечето от тях са били мигранти.  \r\nВ района на града има около 10 хил. мигранти, които искат да влязат на хърватска земя и оттам да отидат в страните от Европейския съюз. \r\n***  Анкара засили напрежението си с Атина в сряда, като предупреди, че няма да позволи на никого да се намесва в дейностите на своя сеизмографски изследователски кораб в Източното Средиземноморие, коментират в редакцията на електронното издание на водещия гръцки ежедневник  Kathimerini . \r\n„Няма да допуснем нов тормоз\", заяви министърът на отбраната на Турция Хулуси Акар във връзка с твърдението на Анкара, че гръцка фрегата се е опитала да попречи на турския кораб „Барбарос“ да извършва проучвателни дейности в район, граничещ с Изключителните икономически зони на Гърция и Кипър. \r\n„Нашите военни кораби в региона осигуряват необходимата защита\", подчерта Акар. „Барбарос“ е придружаван от четири военни кораба и петролен танкер. Освен това, според новинарския сайт на Deniz Haber Ajansi, турският флот е подготвил нови правила за ангажираност, за да се справи с това, което описва като гръцки провокации. \r\nТурция се противопостави на енергийните планове на Кипър в региона, заявявайки, че Никозия действа едностранно и без съгласието на кипърските турци, които живеят в северната част на разделения остров.  \r\nРеториката на Турция се изостри след публично изявление на вече бившия първи дипломат на Атина Никос Коцияс, който заяви, че Гърция е готова да разшири териториалните си води в Йонийско море от шест на 12 морски мили. Акар заяви, че Анкара ще вземе необходимите мерки, ако бъде взето решение, което компрометира нейните права и интереси в Егейско море. \r\nВашингтон изглежда прие неутрална позиция по въпроса, заявявайки, че политиката на САЩ по въпроса не се е променила. „Турция и Гърция имат дългогодишни дипломатически канали за справяне с тези проблеми. По принцип САЩ подкрепят суверенитета на двете страни\", подчерта служител на Държавния департамент на САЩ. \r\nОт своя страна говорителят на Европейския съюз Мая Кочиянчич призова Турция да спазва международните споразумения, подчертават от редакцията. \r\n***  В ранните часове на деня в завод за производство на пелети в индустриалната зона в Истанбул е избухнал пожар, съобщава турският вестник  Milliyet . \r\nСъгласно разпространените данни, заради силния вятър бушуващият огън бързо се е разпространил и е обхванал алуминиева и текстилна фабрики в близо до завода. Понастоящем голям брой пожарникари се борят със стихията, но властите увериха, че пожарът е поставен под контрол. \r\nКъм настоящия момент няма постъпила информация за пострадали или загинали. \r\n***", "date": "2018.10.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/25/2582393/ministar-tsetska-tsacheva-ima-volya-za-nova-sgrada-na-sadebnata-palata-vav-varna-no-tryabva-da-se-izgotvi-pravniyat-analiz-na-terena-koyto-shte-poluchi-podkrepa.html", "text": "„Има воля от страна на съдебната власт, която вече е стопанин на съдебните сгради, да се постигне решение на един много остър и наболял проблем за Варна – построяването на сграда за Съдебната палата“. Това каза преди изнесеното заседание на Висшия съдебен съвет министърът на правосъдието Цецка Цачева, предаде репортер на  Радио „Фокус“ – Варна . Според министър Цачева едно от препятствията в 140-годишната история на съдебната система във Варна да не се построи Съдебна палата е липсата на единство между магистратите от различните гилдии – прокурорска, съдийска и адвокатската колегия. „Аз съм обнадеждена след постигнатия консенсус през септември месец и затова днес тук се провежда изнесено заседание на Висшия съдебен съвет с участието на кмета, главния архитект и областния управител“, каза министър Цачева. Според нея пари за нова сграда не могат да бъдат заделени от бюджета за 2019 година, тъй като съгласувателната процедура на проектозакона за бюджета на Републиката вече е в ход. „Трябва да се изготви правният анализ на терена, който ще получи подкрепа. Когато има конкретни стъпки аз съм оптимист, тук не бива да подвеждаме варненската общественост, че това ще се случи в рамките на година две. Това е мащабен проект“, допълни правосъдният министър. \r\nДиана СТОЕВА", "date": "2018.10.25", "title": "Министър Цецка Цачева: Има воля за нова сграда на Съдебната палата във Варна, но трябва да се изготви правният анализ на терена, който ще получи подкрепа"}
{"url": "http://www.focus-news.net/news/2018/10/25/2582391/tsvetan-tsvetanov-gerb-v-borbata-s-trafika-na-hora-e-vazhno-identifitsiraneto-na-zhertvite-stranata-ni-vse-oshte-vliza-v-statistikata-za-iztochnik-na-trafik.html", "text": "За мен е чест, че имам възможност да се обърна към вас. Винаги има какво още да се направи. Най-важното е, че на форума присъства и министъра на вътрешните работи, директорът на ГДБОП гл. комисар Ивайло Спиридонов и Явор Колев, началник на отдел „Киберпрестъпност“ – ГДБОП. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов, предаде репортер на  Агенция „Фокус“ . „Има представители и на МОН – Ваня Кастрева и Милена Дамянова, народен представител и председател на Комисията по образование и наука. Важно е, че през всички тези години имаше много успешни политики. Благодаря и за участието на прокуратурата. Все още страната ни влиза в статистиката за източник на трафик. Важно е идентифицирането на жертвите в борбата с трафика на хората. Основна роля играе и МВР в лицето на ГДБОП. Международното сътрудничество е ключово“, обясни Цветанов.  \r\n„Представителството на „Ханс Зайдел“ винаги са ни подкрепяли. Благодаря на медиите, които днес ще допринесат за точно тази информационна кампания. Убеден съм, че средствата, които се генерират от тази престъпна дейност нарастват с всяка изминала година. Трябва да изработим механизмите, за да спираме разрастването на тези мрежи“, обясни Цветанов.  \r\nЛюба АЛЕКСИЕВА", "date": "2018.10.25", "title": "Цветан Цветанов, ГЕРБ: В борбата с трафика на хора е важно идентифицирането на жертвите – страната ни все още влиза в статистиката за източник на трафик"}
{"url": "http://www.focus-news.net/news/2018/10/25/2582394/pazardzhik-v-obshtinata-shte-se-provede-parvata-partnyorska-sreshta-po-proekta-moyat-virtualen-grad.html", "text": "Първата партньорска среща по проекта „Моят Виртуален Град“ ще се проведе в сградата на Общината днес. Това съобщиха за  Радио „Фокус“ - Пазарджик  организаторите на събитието. В него участват ученици от средни училища в гр. Пазарджик, гр. Кочани (Македония) и гр. Веление (Словения) по теми свързани с местното самоуправление, екология и опазване на околната среда, климатични промени и устойчива употреба на енергийните източници. От българска страна пилотно училище е Професионалната гимназия по икономика и мениджмънт. Община Пазарджик ще участва като представител на местното самоуправление, а като представител на неправителствения сектор – сдружение „Център за устойчивост и икономическо развитие“. От Македония и Словения ще участват също по три организации: средно училище, публична институция и неправителствена организация. Проектът цели да повиши уменията и знанията на учениците за активно участие в разрешаването на проблеми на местната общност. Той ще се фокусира върху повишаване на уменията на учителите за екипна работа чрез иновативния  образователен подход „учене чрез действия“. Екипите ще се запознаят с иновативни практики за обучение чрез отворени образователни ресурси (OER Web 2.0), платформа за сътрудничество и обмяна на добри практики eTwinning. Проектът стартира през октомври 2018 г. и е с продължителност 24 месеца.", "date": "2018.10.25", "title": "Пазарджик: В Общината ще се проведе първата партньорска среща по проекта „Моят виртуален град“"}
{"url": "http://www.focus-news.net/news/2018/10/25/2582396/blagoevgrad-v-regionalniya-istoricheski-muzey-shte-badat-predstaveni-knigite-kresnensko-vastanie-i-izvan-uchilishtnata-deynost-na-edin-naroden-uchitel.html", "text": "В Регионален исторически музей – Благоевград ще бъдат представени две книги на историческа тематика. Това съобщи за  Радио „Фокус“ – Пирин  д-р Елена Чългънова, историк и уредник в културната институция. Събитието ще се състои от 16.00 часа. Изданията, които ще бъдат представени пред жителите и гости на Благоевград са „Кресненско въстание“ с автор Борис Сандански и „Извън училищната дейност на един народен учител“ с автор Георги Корчев. \r\nЛивия НИНОВА", "date": "2018.10.25", "title": "Благоевград: В Регионалния исторически музей ще бъдат представени книгите „Кресненско въстание“ и „Извън училищната дейност на един народен учител“"}
{"url": "http://www.focus-news.net/news/2018/10/25/2582398/tass-turtsiya-shte-zapochne-razpolaganeto-na-s-400-prez-oktomvri-2019-godina.html", "text": "Разполагането на руските зенитно-ракетни системи С-400 „Триумф“ в Турция ще започне през октомври догодина. Това поясни министърът на отбраната на страната Хулуси Акар, допълвайки, че Анкара вече е започнала да набира военни за обслужването на комплексите, предава  TACC . \r\n„От октомври 2019 г. ще започне разполагането на системите на територията на Турция. В момента се намираме на етап подбор на персонал за обслужване на комплексите. В началото на 2019 г. тези хора ще бъдат изпратени на обучение в Русия“, подчерта Акар, без да пояснява къде точно в Турция ще бъдат разположени С-400.  \r\nВоенният министър на Анкара определи като „неуместни“ притесненията на САЩ и НАТО относно оръжейната сделка с Москва. „За Турция покупката на С-400 не е въпрос на избор, а на необходимост“, категоричен бе Акар. Той напомни, че Анкара е отправила съответна молба до САЩ и Европа за продажбата на системи за ПВО, но дори и към настоящия момент не е получила отговор на нея.  . Тереза Герова", "date": "2018.10.25", "title": "ТАСС: Турция ще започне разполагането на С-400 през октомври 2019 година"}
{"url": "http://www.focus-news.net/news/2018/10/25/2582399/prezidentat-rumen-radev-shte-prisastva-na-praznichniya-kontsert-v-narodniya-teatar-ivan-vazov-po-povod-140-godini-ot-sazdavaneto-na-balgarskiya-cherven-krast.html", "text": "Президентът Румен Радев ще присъства днес на празничния концерт по повод 140 години от създаването на Българския червен кръст. Държавният глава ще поздрави дейците на най-голямата доброволческа организация в България преди началото на концерта. Това съобщиха от  Прессекретариата на държавния глава . Събитието ще започне от 19.00 часа в Народния театър „Иван Вазов“.", "date": "2018.10.25", "title": "Президентът Румен Радев ще присъства на празничния концерт в Народния театър „Иван Вазов“ по повод 140 години от създаването на Българския червен кръст"}
{"url": "http://www.focus-news.net/news/2018/10/25/2582395/bsp-idvaneto-na-gerb-na-vlast-v-malkite-obshtini-e-pochti-ravno-na-politicheski-teror.html", "text": "С развитието на Харманли и връщането на младите хора в региона, решаването на проблемите в образованието и здравеопазването бяха свързани основните въпроси по време на срещата на жителите на общината с народните представители от ПГ на „БСП за България“ Николай Цонков, Тома Томов и проф. Иво Христов. Това съобщиха от  пресцентъра на БСП.  Хората казаха, че трябва да се обърне внимание на регионите и тяхното развитие. Тома Томов заяви: „Китай е пример за новия тип държава, където ще бъде ликвидирана бедността. В България липсва стратегическо мислене в управлението“. Според депутата Иво Христов един от основните проблеми в България е демографската катастрофа и за да се преборим с нея е необходимо да имаме нова философия на управлението, която да обърне внимание на икономиката и доходите. \"Затова с Визията предлагаме държавата реално да участва в икономиката, да подпомага предприемачите и да се създадат работни места и условия за връщане на младите хора в родината“- отбеляза Иво Христов.   \r\nНа среща с народните представители Дора Янкова и Любомир Бонев представители на малкия и среден бизнес от Ивайловград подкрепиха предложенията във Визията, свързани с премахването на административната тежест върху тях и подкрепата на държавата. Жителите на общината се присъединиха към подкрепата на предложенията във Визията и направиха своите за нейното допълване. Те одобриха и  предложението на БСП за по-справедливи данъци. Хората заявиха, че държавата не се грижи за региона и малките населени места, липсва всякаква регионална политика, нови работни места не се откриват, а младите хора напускат родните си места и заминават в чужбина. „Идването на ГЕРБ на власт в малките общини е почти равно на политически терор“, заявиха жителите на Ивайловград. Те поискаха  намиране на модел, при който  на местни избори, във всяко населено място, да гласуват само постоянните му жители. Ивайловградчани определиха санирането в града като кражба и заявиха, че липсата на инфраструктура и проблемите на гражданите не интересуват местните управници. „Кражбата на публични средства трябва да престане“, казаха още жителите на града.  \r\nВ Любимец жителите на общината поставиха въпроси, свързани със земеделието и предложения за  решаването на проблемите в сектора. „Ние сме извън парламента, при вас, защото и вотът на недоверие показа, че тази трапезна коалиция си е самодостатъчна“, каза народният представител Филип Попов. Той добави, че БСП търси решението на проблемите на страната не само в парламента, но и сред хората. Народният представител Румен Георгиев подчерта, че България трябва да има нова аграрна политика и тя да бъде свързана с всички култури, а не само с пшеницата. \"Европейските средства трябва да се разпределят към всички земеделски производители - малки, средни, кооперации, големи. Защото сега, шест големи производители на зърнени култури получават почти всички средства, а над 85% от зеленчуците и плодовете у нас са вносни\", каза още Георгиев. Тези наши предложения са заложени във \"Визия за България\", затова искаме да ги обсъдим с всички българи\", добави Румен Георгиев. На срещата народните представители заявиха, че принципът- парите следват ученика е порочен и той трябва да бъде премахнат.", "date": "2018.10.25", "title": "БСП: Идването на ГЕРБ на власт в малките общини е почти равно на политически терор"}
{"url": "http://www.focus-news.net/news/2018/10/25/2582401/dobrich-13-000-leva-sa-otkradnati-ot-chasten-imot-na-ul-angel-kanchev.html", "text": "13 000 лева са откраднати от частен имот на ул. „ Ангел Кънчев”. Това съобщиха от  ОДМВР - Добрич . Сигналът за кражбата е подаден на 24 октомври около 18.30 часа. Съобщено е за извършена кражба от апартамент на ул. „ Ангел Кънчев” в град Добрич. Установено е, че чрез използване на техническо средство, неизвестен извършител е проникнал в имота. По данни на тъжителя е извършена кражба на сумата от 13 000 лева. По случая е образувано досъдебно производство.", "date": "2018.10.25", "title": "Добрич: 13 000 лева са откраднати от частен имот на ул. „ Ангел Кънчев”"}
{"url": "http://www.focus-news.net/news/2018/10/25/2582400/blagoevgrad-trima-dushi-sa-postradali-pri-katastrofata-na-patya-gotse-delchev-banichan.html", "text": "Трима души са пострадали при катастрофата на пътя Гоце Делчев - Баничан. Това съобщиха от  ОДМВР - Благоевград . Инцидентът е станал около 17.50 часа на 24 октомври 2018 г. на пътя между с. Баничан, общ. Гоце Делчев и гр. Гоце Делчев. Лек автомобил „Фолксваген Пасат“ с 39-годишен водач от с. Лъжница, общ. Гоце Делчев е навлязъл в лентата за насрещно движение и се е блъснал в движещ се по нея лек автомобил „Фолксваген Голф“ с 60-годишен водач от с. Копривлен, общ. Хаджидимово. В резултат на инцидента са пострадали: водачът на лекия автомобил „Фолксваген Голф“, който е настанен за лечение в МБАЛ-Гоце Делчев с опасност за живота и двама мъже на 62 и 51 години, пътуващи в същия автомобил и двамата от с.Мосомище, общ.Гоце Делчев, които след извършен медицински преглед са били освободени за домашно лечение.", "date": "2018.10.25", "title": "Благоевград: Трима души са пострадали при катастрофата на пътя Гоце Делчев - Баничан"}
{"url": "http://www.focus-news.net/news/2018/10/25/2582404/konstantin-raykov-kzp-predlozheniyat-potrebitelski-cheklist-shte-povishi-doverieto-v-elektronnata-targoviya-v-svetoven-mashtab.html", "text": "Предложеният от Световната търговска организация и Потребителския интернационал „чеклист” при всяко бизнес споразумение и идеята за поставянето на клиента в центъра на една сделка ще повиши доверието на потребителите в електронната търговия в глобален аспект. Коментарът е на Константин Райков, член на Комисията за защита на потребителите (КЗП), в предаването „Бизнес старт” по Bloomberg TV Bulgaria, съобщиха от пресцентъра на  КЗП . Той посочи, че заложените мерки не се различават от действащото в момента законодателство в Европейския съюз, което дава най-висока степен на защита на потребителите, и затова е логично същите правила да бъдат разпрострени в световен мащаб. „Доверието е субективно понятие, но то се подобрява и расте с обективни мерки”, коментира Райков.  \r\n„Чеклистът” бе предложен по време на тазгодишния форум на Световната търговска организация. Базиран е на резултатите от проучване на Федерацията на потребителските организации в Германия, които сочат, че потребителите имат по-малко доверие в електронната търговия в глобален мащаб. Това се измерва и през данните за ръст на електронната търговия с по около 20% на годишна база в страните от ЕС, докато такива темпове не съществуват в световен мащаб.  \r\nРайков коментира основните  позиции в „чеклиста”. „Когато се подписват споразумения бизнес-бизнес за насърчаване на онлайн търговията, Световната търговска организация иска да постави потребителя в центъра на тези преговори, за да бъдат защитени неговите права”, обясни той.  \r\nПотребителят също така трябва да има гаранция, че ще може да направи информиран избор при пазаруване онлайн. Това означава достатъчно подробна и коректна преддоговорна информация. „Самата същност на онлайн търговията е такава, че потребителят няма възможност да докосне или да види „на живо” стоката, за да разбере какво представлява тя. Затова е важно съществените характеристики на продукта да бъдат описани точно и ясно”, каза Райков.            \r\nВажен елемент е осигуряването на достъп. „Достъп до Интернет в глобален мащаб, тъй като в момента само половината от населението на планетата разполага с такъв. И достъп за т.нар. уязвими групи – хората с увреждания. За тях информацията трябва да е бъде представена по начин, който им позволява за я ползват – с по-големи букви, оцветена и т.н.”, добави Райков.   \r\nПо думите му трябва да има инструменти, които да гарантират ефективната защита на потребителите в глобалната онлайн търговия. „Възможно е както при традиционната търговия, така и при електронната да възникнат спорове. Затова е важно правата, които европейските потребите имат – на отказ в 14-дневен срок, на рекламация при дефект на стоката, да бъдат достъпни и извън ЕС. Акцентира се върху сътрудничеството между регулаторните институции в отделните държави по света”, добави Райков. Според него това ще реши и въпроса с налагането на санкции при нарушения, което допълнително ще дисциплинира търговците. „Когато нарушението е извършено от търговец в една държава, а потребителят е в друга, ще може двете национални институции да се координират и да накажат нарушителя”, каза още той.  \r\nСпоред Константин Райков бурното развитие на онлайн търговията не застрашава традиционните магазини, а отваря пътища за хармоничното им „съжителство”. „Потребителят вече е навсякъде – в традиционния магазин, в онлайн магазина, в социалната мрежа и от всички тези места може да пазарува. Стремежът на търговците е също такъв. Притежаващите традиционен магазин вече разпростират своята дейност и в онлайн пространството. Има и нови търговци в интернет”, коментира той. Според него потребителят няма да се откаже нито от възможността за пряк контакт със стоката при традиционната търговия, нито от предимствата на онлайн пазаруването, което е по-бързо, достъпно и евтино.  \r\nРайков цитира данни от скорошно проучване, според което най-голям потенциал за развитие в онлайн търговията в ЕС имат България и Румъния. Според него това е пряко свързано с мерките за повишаване защитата на потребителите, дисциплинирането на търговците и спазването на правилата все повече и повече в тези страни.", "date": "2018.10.25", "title": "Константин Райков, КЗП: Предложеният „потребителски чеклист” ще повиши доверието в електронната търговия в световен мащаб"}
{"url": "http://www.focus-news.net/news/2018/10/25/2582402/burgas-s-bogata-kulturna-programa-chitalishtata-ot-obshtinata-shte-predstavyat-deynostta-si-v-ekspotsentar-flora.html", "text": "С богата културна програма читалищата от общината ще представят дейността си в съботен фестивал на 27 октомври. Това съобщиха от пресцентъра на  Община Бургас . В град Бургас, неговите квартали и съставните селища на общината от десетилетия функционира развита читалищна мрежа. Там се пазят традициите на региона, но се предлагат и много културни услуги, адекватни на днешното време. Бургаските читалища не работят формално и в това ще се убеди всеки, който откликне на тяхната покана за съботното събитие, наречено \"От корена към необятното\". То ще се проведе в часовете след 10.30 часа в Експоцентър \"Флора\". \r\nВ този своеобразен фестивал-ревю бургаските читалища ще представят пред публика своята дейност. Ще се изявят четири театрални школи, детски вокални групи и индивидуални изпълнители, детски фолклорни певчески групи и танцови ансамбли, ателиета по рисуване, приложно изкуство и керамика, групи за стари градски и фолклорни  песни, музикални школи по пиано, китара и гайда, литературни студиа.  \r\nМетеоролозите предвиждат хубав съботен ден. Той ще е също така интересен и разнообразен за всеки, който посети ревюто на читалищната дейност в Бургас.", "date": "2018.10.25", "title": "Бургас: С богата културна програма читалищата от общината ще представят дейността си в Експоцентър \"Флора\""}
{"url": "http://www.focus-news.net/news/2018/10/25/2582403/tsvetan-tsvetanov-gerb-v-litseto-na-velikobritaniya-es-si-garantira-sigurnost.html", "text": "Великобритания е 20% доставчик на сигурност на ЕС. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференция „Трафик на хора и киберпрестъпления: връзки, противодействие и превенция“, предаде репортер на  Агенция „Фокус“ . „По темата сигурност Великобритания остава ключов партньор в борбата срещу престъпността, трафика на хора, който е също част от тази организирана престъпност. В лицето на Великобритания ЕС си гарантира сигурност. Убеден съм, че с ангажимента както на Великобритания, така и на Ема Хопкинс, имате пълната подкрепа на България, за да запазите тези способности и дори да ги надградим в общите усилия за гарантиране сигурността на ЕС и всички граждани“, коментира Цветан Цветанов.  \r\nЛюба АЛЕКСИЕВА", "date": "2018.10.25", "title": "Цветан Цветанов, ГЕРБ: В лицето на Великобритания ЕС си гарантира сигурност"}
{"url": "http://www.focus-news.net/news/2018/10/25/2582397/hasan-ademov-dps-predlozhenieto-vitsepremierat-valeri-simeonov-da-oglavi-natsionalniya-savet-za-integratsiya-na-horata-s-uvrezhdaniya-e-skandalno.html", "text": "Ясно е, че предложението вицепремиерът Валери Симеонов да оглави Националния съвет за интеграция на хората с увреждания е скандално. Това каза пред журналисти в парламента председателят на социална комисия и депутат от ДПС Хасан Адемов, предаде репортер на  Агенция „Фокус“ . „Между първо и второ четене ще предложим министърът на труда и социалната политика да е този, който да оглави Съвета“, заяви той. „Независимо от мотивите и кой е предложил текста, предложението в Закона за хората с увреждания е на Министерски съвет“, коментира Хасан Адемов. „В Закона за интеграция на хората е записано, че в Правилника му се определя кой да оглави Националния съвет за интеграция на хората с увреждания. Записано е, че министърът на труда и социалната политика е председател, а ротационен председател е от национално представените организации на и за хората с увреждания“, обясни депутатът от ДПС. „Във вида, в който е предложено, зам.-министър председател да бъде начело на Националния съвет, при ситуацията, в която се намираме, е скандално“, обяви Хасан Адемов. „Всичко по въпроса беше казано в декларацията на председателя на ПГ на ДПС вчера. Ако има някакви допълнителни новини, ще ги чуете утре след заседанието на Централния съвет“, каза още той.  \r\nБиляна ИВАНОВА", "date": "2018.10.25", "title": "Хасан Адемов, ДПС: Предложението вицепремиерът Валери Симеонов да оглави Националния съвет за интеграция на хората с увреждания е скандално"}
{"url": "http://www.focus-news.net/news/2018/10/25/2582408/rakovoditelyat-na-predstavitelstvoto-na-ek-ognyan-zlatev-shte-uchastva-v-grazhdanska-diskusiya-balgarskiyat-glas-za-badeshteto-na-evropa.html", "text": "Ръководителят на Представителството на ЕК Огнян Златев ще участва в гражданска дискусия „Българският глас за бъдещето на Европа“ на 26 октомври. Това съобщиха от пресцентъра на  Представителството на ЕК в България . Общественият дебат е организиран съвместно от Министерство за Българското председателство на Съвета на ЕС 2018 и Представителството на Европейската комисия в България. \r\nСъбеседници в гражданската дискусия ще бъдат Огнян Златев - ръководител на Представителството на Европейската комисия в България, Лиляна Павлова - министър за Българското председателство на Съвета на ЕС 2018, както и Весела Чернева - старши програмен директор и директор на Софийския офис на Европейския съвет по външна политика. Модератор на събитието ще бъде Моника Панайотова - заместник-министър за Българското председателство на Съвета на Европейския съюз 2018.  \r\nОсновната цел на събитието е да допринесе за дебата за бъдещето на Европа през призмата на очакванията, надеждите и мечтите на българските граждани. Представители на неправителствения сектор, академичните среди, бизнеса, както и млади хора ще могат да споделят своята визия и дадат потенциални отговори за бъдещето на Европейския съюз и неговите политики в светлината на сериозни геополитически предизвикателства.  \r\nДиалогът с гражданите започва от 10.00 часа в залата на Дома на Европа в София на ул. \"Георги С. Раковски\" 124. Участието във форума изисква предварителна регистрация.", "date": "2018.10.25", "title": "Ръководителят на Представителството на ЕК Огнян Златев ще участва в гражданска дискусия „Българският глас за бъдещето на Европа“"}
{"url": "http://www.focus-news.net/news/2018/10/25/2582407/zam-ministar-karina-angelieva-pravilno-programiranite-politiki-namalyavat-sotsialnite-neravenstva.html", "text": "Чрез правилно програмиране на политиките ние не само можем да изравним социалните неравенства, които бяха на дневен ред и по време на Българското председателство, но и да помогнем да се намалят тези неравенства във всички региони на Европа. Това заяви заместник-министърът на образованието и науката Карина Ангелиева при представянето на програмата „Местно развитие, намаляване на бедността и подобрено включване на уязвими групи“, съобщиха от  пресцентъра на МОН. Тя благодари от името на ръководния екип на страните-донори – Норвегия, Исландия и Лихтенщайн, за възможността Министерството на образованието и науката да бъде Програмен оператор на най-голямата от програмите, изпълнявани с подкрепата на Финансовия механизъм на Европейското икономическо пространство в България. \r\n„Ние имаме опита и добрите практики, които валидирахме с успешното управление на предишната програма „Деца и младежи в риск“, която не само постигна, но и в много отношения надхвърли очакваните социални резултати“, каза заместник-министър Ангелиева. Тя увери присъстващите, че предоставените средства ще бъдат използвани както за надграждане на постигнатото в предишния програмен период, така и за осъществяването на нови образователни инициативи с устойчив социален ефект. \r\nЗаместник-министърът посочи успешните резултати, постигнати при изпълнението на програмата „Деца и младежи в риск“ -  изградени са четири младежки центъра, два от които носители на Знака за качество на Съвета на Европа, включени са повече от 9300 младежи в дейността на тези центрове, подпомогната е реконструкцията и модернизацията на десетки детски градини, и са обхванати общо 5368 деца на възраст от 3 до 6 години, над 35% от които от ромски произход. \r\n„Благодарение на тези успехи, зад които стоят невероятните усилия не само на донорите, но и на общините, на учителите и много родители, министерството получи възможността през настоящия програмен период да ръководи програма с много по-широк социален обхват и с много по-голям финансов ресурс“, отбеляза още заместник-министърът и акцентира върху новостите - засилване на двустранните отношения между страните-донори и страните-бенефициенти и обединяване на усилията в провеждане на политиките за намаляване на неравенствата. Именно това е и основната цел на новата програма – засилване на икономическото и социално сближаване, осигуряване на системен подход в местното развитие и намаляване на бедността чрез интегрирани мерки в сферата на образованието, осигуряването на заетост и здравеопазването. \r\nОбщият бюджет на програма „Местно развитие, намаляване на бедността и подобрено включване на уязвими групи“ (2014-2021) е в размер на 41 176 471 евро. Те ще бъдат усвоявани поетапно чрез  различни проекти в сферата на образованието, социалните услуги и здравеопазването, първите от които бяха представени от ръководителя на Програмния оператор Цветана Герджикова. Програмата предоставя широки възможности за финансиране на дейности, които са в подкрепа на основните политики на Министерството на образованието и науката, като от особена важност са проектите в областта на ранното детско образование и грижи. Те са насочени не само към подобряване на материално-техническата база в детските градини, но и към въвеждането на повече иновативни практики в тяхната дейност, а  така също и към по-активното привличане и включване на родителите в работата с децата.  \r\nПроектите за изграждане на нови младежки центрове и подпомагане на откритите вече такива ще подкрепят дейностите по обхващането на децата в образователната система, което е и основната задача на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. \r\nВ събитието взеха участие още Грете Одегаард, съветник в Посолството  на Норвегия за Румъния и България и Даниела Цонева от Централното координационно звено на Министерския съвет. \r\nПървите проекти се очаква да бъдат отворени за кандидатстване до края на тази година. Повече информация за програмата е налична на: https://www.eeagrants.bg/programi/mestno-razvitie.", "date": "2018.10.25", "title": "Зам.-министър Карина Ангелиева: Правилно програмираните политики намаляват социалните неравенства"}
{"url": "http://www.focus-news.net/news/2018/10/25/2582406/kardzhali-osem-opita-za-telefonni-izmami-sa-registrirani-v-grada-v-ramkite-na-edin-den.html", "text": "Осем опита за телефонни измами са регистрирани в града в рамките на един ден. Това съобщиха от  ОДМВР - Кърджали . Осемте опита са неуспешни и са извършени вчера. Всички обаждания са на стационарни телефони. Използван е най-популярният сценарий – мъжете се представяли за полицейски служители, които работят за задържане на групи за телефонни измами. От хората те искали суми от порядъка на 48 000 лв., които обещавали да върнат след акцията. В някои от случаите заплашвали с физическа разправа гражданите, които отказали да участват в схемата. Криминалисти от РУ - Кърджали са посетили всички граждани, атакувани от телефонните измамници. В лични разговори на гражданите е обяснено да не изпадат в паника от заплахите, тъй като измамниците по никакъв начин не могат да им навредят. Отново е напомнено да не предават пари, поискани им по телефона, защото това е измамна схема.", "date": "2018.10.25", "title": "Кърджали: Осем опита за телефонни измами са регистрирани в града в рамките на един ден"}
{"url": "http://www.focus-news.net/news/2018/10/25/2582410/shumen-obshtinskiyat-savet-reshi-parkingat-zad-regionalnata-biblioteka-st-chilingirov-da-ostane-bezplaten.html", "text": "Общинският съвет реши паркингът зад Регионалната библиотека „Ст. Чилингиров“ да остане безплатен, предаде репортер на  Радио „Фокус“ - Шумен . Внесеното за трети път на сесия предложение на Общината за въвеждане на платено паркиране не успя да събере необходимите гласове. Със „за“ гласуваха 16 общински съветници, 10 бяха „против“, а 7 „въздържал се“. В дебата, предхождащ гласуването, кметът на Шумен Любомир Христов посочи, че усилията на кметския екип са в посока разширяване на синята зона, с цел по-добро регулиране на паркирането в централната част на града. По думите му само за първото шестмесечие на годината в града са регистрирани 7 500 автомобила, а спрени от движение – около 580. Любомир Христов обяви намерението на администрацията на декемврийското заседание на Общинския съвет да бъде внесено предложение за платено паркиране по ул. „Цар Иван Александров“ и „Драгоман“, както и техните перпендикулярни. Обмислят се варианти за живущите да бъдат предложени месечни абонаментни карти – около 5 - 10 лв. за един автомобил, за два – около 20 - 25 лв. Всички останали ще плащат такса за паркиране по общия ред. Кметът посочи, че приходите ще бъдат използвани за разширяване на Синята зона и подобряване на условията за паркиране. Той припомни и текстове от Стратегията за паркиране за периода 2011 - 2020 година, приета през 2010 година, предвиждащи изграждането на паркинг с 900 места до 2015 година, с 300 места на пл. „Кристал“ до 2020 година, с изграждане и на други многоетажни паркинг зони. „По добре да не приемаме такива стратегии, ако ще лъжем гражданите. Но нашето желание е да разширяваме постепенно местата за паркиране и да вкараме ред. Това е желанието и на гражданите. В приемния ден дойдоха 7 живущи на ул. „Цар Иван Александър“, които предпочитат да платят 5 лв., но да знаят, че ще могат да паркират“, коментира кметът. \r\nИвелина ИВАНОВА", "date": "2018.10.25", "title": "Шумен: Общинският съвет реши паркингът зад Регионалната библиотека „Ст. Чилингиров“ да остане безплатен"}
{"url": "http://www.focus-news.net/news/2018/10/25/2582409/ek-ognyan-zlatev-uchastva-v-grazhdanska-diskusiya-balgarskiyat-glas-za-badeshteto-na-evropa.html", "text": "На 26 октомври, петък, ще се проведе обществен дебат на тема: \"Българският глас за бъдещето на Европа\", организиран съвместно от Министерство за Българското председателство на Съвета на ЕС 2018 и Представителството на Европейската комисия в България, се казва в съобщение от  представителството на ЕК в България . \r\nСъбеседници в гражданската дискусия ще бъдат г-н Огнян Златев - ръководител на Представителството на Европейската комисия в България, г-жа Лиляна Павлова, министър за Българското председателство на Съвета на ЕС 2018 и г-жа Весела Чернева, старши програмен директор и директор на Софийския офис на Европейския съвет по външна политика. Модератор на събитието ще е г-жа Моника Панайотова, заместник-министър за Българското председателство на Съвета на Европейския съюз 2018.  \r\nОсновната цел на събитието е да допринесе за дебата за бъдещето на Европа през призмата на очакванията, надеждите и мечтите на българските граждани. Представители на неправителствения сектор, академичните среди, бизнеса, както и млади хора ще могат да споделят своята визия и дадат потенциални отговори за бъдещето на Европейския съюз и неговите политики в светлината на сериозни геополитически предизвикателства.", "date": "2018.10.25", "title": "EK: Огнян Златев участва в гражданска дискусия „Българският глас за бъдещето на Европа“"}
{"url": "http://www.focus-news.net/news/2018/10/25/2582405/anton-kutev-bsp-nyama-kak-valeri-simeonov-da-ne-si-podade-ostavkata-rano-ili-kasno-shte-mu-se-sluchi.html", "text": "Няма как Валери Симеонов да не си подаде оставката, рано или късно ще му се случи, скоро. Това каза пред журналисти в парламента зам.-председателят на ПГ на БСП Антон Кутев, предаде репортер на  Агенция „Фокус“ . „Реагираме политически постоянно. Валери Симеонов не може да бъде вицепремиер и няма да остане“, обяви той. „Вицепремиерът Валери Симеонов да оглави Националния съвет за интеграция на хората с увреждания звучи почти като виц“, коментира Антон Кутев. „Истината е, че Законът за хората с увреждания е писан доста преди да избухне скандалът с Валери Симеонов“, уточни той. „Самият закон не ми изглежда лош. Идеята да се качи нивото от министър на вицепремиер е добра. Проблемът е, че в този случай вицепремиерът е нелепо избран, лоша кандидатура на лошо място“, заяви Антон Кутев. Според него проблемът не е в закона, а в човека. „Предложението може да бъде променено. Моята позиция е, че не трябва да бъде променяно, защото не е лошо“, обясни депутатът. По думите му политиката за хората с увреждания не е работа само на социалното министерство, а и на здравно, регионално и образователно. Попитан може ли премиерът Бойко Борисов да отговаря за новия съвет за хората с увреждания, Антон Кутев поясни: „Вероятно премиерът не може да върши тази техническа работа, но че трябва да носи политическата отговорност е безспорно. Назначението на вицепремиера е лично негова работа“. „Валери Симеонов не може да отговаря не само за тази дейност. Не може да ръководи и съвета, който се занимава с интеграцията на малцинствата. И в двата случая става въпрос за комична ситуация“, обяви зам.-председателят на ПГ на БСП. В отговор на въпрос ако не Валери Симеонов кой може да отговаря за съвета, Кутев коментира: „Това е работа на Бойко Борисов, той е премиер, надявам се не за дълго“. \r\nБиляна ИВАНОВА", "date": "2018.10.25", "title": "Антон Кутев, БСП: Няма как Валери Симеонов да не си подаде оставката, рано или късно ще му се случи"}
{"url": "http://www.focus-news.net/news/2018/10/25/2582411/n-pr-ema-hopkins-borbata-s-trafika-na-hora-e-nov-predel-koyto-postoyanno-se-razviva-internet-ne-mozhe-da-bade-razglezhdan-kato-bezopasno-myasto-za-trafikantite.html", "text": "Борбата с трафика на хора е нов предел, който постоянно се развива - интернет не може да бъде разглеждан като безопасно място за трафикантите. Това каза посланикът на Великобритания в България н.нр. Ема Хопкинс по време на конференция „Трафик на хора и киберпрестъпления: връзки, противодействие и превенция“, предаде репортер на  Агенция „Фокус“ . „Благодаря на организаторите за поканата. Възходът на интернет и дигиталните технологии създават огромни възможност за света. Наличието обаче на тези инструменти може да бъде използвано от трафикантите. Борбата с трафика на хора е нов предел, който постоянно се развива. Интернет не може да бъде разглеждан като безопасно място за трафикантите. Великобритания е държава-цел за трафикантите на сексуална експлоатация. Противозаконно е в нашата страна да склоняваш към проституция, но всъщност в скорошен доклад пред парламента беше посочено, че постоянно се появяват краткосрочни незаконни бордеи, които се рекламират онлайн и това е много широко разпространено. По-голяма част от рекламите се пускат легално онлайн, маскирани зад уебсайтове за придружителки за легални услуги. Трафикантите пускат реклами и за момичетата, които незаконно са вкарани във Великобритания. Използваме нов софтуер, който е иновативен за извличане на данни от сайтове“, обясни Хопкинс и уточни, че се следят профили, телефонни номера. „Подобно скорошно разследване във Великобритания завърши с 12 арестувани, които са вкарали нелегално 250 жени от Унгария в Англия и са ги склонили към проституция. Те работеха в 50 бордеи в цялата страна. Бяха повдигнати обвинения и представени доказателства за големите получени доходи на базата на онлайн рекламата. Общо получиха 60-годишна присъда“, допълни Хопкинс.  \r\nТя уточни, че се възползват от новите текстове на закона срещу модерното робство от 2015 г. По смисъла му съдия може да издаде заповед срещу съответния обвиняем като ограничи неговия достъп до интернет, правата му за пътуване, ако съмненията срещу него са, че е участвал в трафик. „Второто нещо е, че в резултат на новите технологии трябва да подходим по по-умен начин, когато налагаме мерките за борба. Във Великобритания предлагаме широки консултации за това как да гарантираме, че онлайн пространството е безопасно. Трябва да подходим много по-смело с мерките. Наблюдавам добри практики в работата с уебсайтове за предлагане на различни услуги. НПО и гражданското общество могат много да ни помогнат. Всяка компания, която има оборот над 36 мл.н., трябва да публикува на сайта декларация, относно веригата на доставки, която използва, както и че доставките не са от използването на съвременни роби“, каза още Ема Хопкинс.  \r\nЛюба АЛЕКСИЕВА", "date": "2018.10.25", "title": "Н. пр. Ема Хопкинс: Борбата с трафика на хора е нов предел, който постоянно се развива - интернет не може да бъде разглеждан като безопасно място за трафикантите"}
{"url": "http://www.focus-news.net/news/2018/10/25/2582413/klan-kosova-kosovo-sreshtata-tachi-vuchich-v-parizh-ochakva-se-obsazhdane-na-priznavaneto-na-kosovo.html", "text": "По данни на прищинската телевизия  Klan Kosova  в рамките на следващата среща между президентите на Косово и Сърбия - Хашим Тачи и Александър Вучич - на масата за преговори ще бъде поставен въпросът за признаването на най-младата държава на Балканите.  \r\nВече бе потвърдено, че Тачи и Вучич ще се срещнат на 11 ноември в Париж, където ще бъдат организирани мащабни мероприятия по повод 100-годишнината от края на Първата световна война. Държавните глави на двете балкански страни ще използват повода, за да обсъдят хода на диалога между Белград и Прищина за нормализиране на двустранните отношения. Тереза Герова", "date": "2018.10.25", "title": "Klan Kosova (Косово): Срещата Тачи-Вучич в Париж: Очаква се обсъждане на признаването на Косово"}
{"url": "http://www.focus-news.net/news/2018/10/25/2582415/blagoevgrad-uchenik-e-blasnat-ot-dzhip-na-peshehodna-pateka-pred-profesionalna-gimnaziya-po-turizam-i-leka-promishlenost.html", "text": "Ученик е блъснат на пешеходна пътека пред Професионална гимназия по туризъм и лека промишленост – Благоевград. Това съобщи за  Радио „Фокус“ – Пирин  директорът на училището, Димитрина Иванова. Детето е блъснато от джип, докато е пресичало пешеходната пътека в междучасие. На място е извикана полиция и Спешен център – Благоевград. Възпитаникът на гимназията е прегледан и в момента е в учебен час. Причините за случилото се изясняват. \r\nДенис НИКИФОРОВ", "date": "2018.10.25", "title": "Благоевград: Ученик е блъснат от джип на пешеходна пътека пред Професионална гимназия по туризъм и лека промишленост"}
{"url": "http://www.focus-news.net/news/2018/10/25/2582416/plovdiv-6-signala-za-padnali-darveta-sa-registrirani-v-oblastta-zaradi-silniya-vyatar.html", "text": "Общо 6 сигнала за паднали дървета са постъпили в РД „Пожарна безопасност и защита на населението“ - Пловдив. Това съобщи за  Радио „Фокус“ - Пловдив  инсп. Цвятко Дешев, говорител на Пожарната. Сигналите са подавани от 18.00 часа вчера към момента. По един случай на паднало дърво върху пътното платно е имало в Пловдив, в село Старо Железаре, в гр.Калофер,  другите два са били в Карлово. Последният сигнал е подаден днес в 10,39 часа в Карлово, като в момента пожарникарите отстраняват падналото дърво.Не са нанесени сериозни поражения. Няма и пострадали хора. \r\nМария РУСЕВА", "date": "2018.10.25", "title": "Пловдив: 6 сигнала за паднали дървета са регистрирани в областта заради силния вятър"}
{"url": "http://www.focus-news.net/news/2018/10/25/2582412/tanya-georgieva-bchk-plovdiv-initsiativite-po-povod-140-godini-ot-sazdavaneto-na-chervenokrastkata-organizatsiya-sa-nasocheni-kam-vazrastnite-samotni-i-uyazvimi-hora.html", "text": "БЧК - Пловдив организира мащабни инициативи по повод 140 години от създаването на червенокръстката организация. В Пловдив фокусът са възрастните, самотни и уязвими хора и е под наслов „Да съхраним сребърния фонд на България“. Това каза за  Радио „Фокус“ - Пловдив  Таня Георгиева, председател на червенокръстката организация в града. В Пловдив и областта мобилни и социални екипи оказват помощ на хора, изпаднали в кризисна ситуация. „Това са няколко панел услуги, които се отнасят към здравето, храната, сигурността и информираността на възрастните хора. В по-малките населени места доброволците посещават самотни, възрастни хора“, каза още Георгиева. Тя припомни, че през изминалата седмица е отслужен молебен за здраве и е проведен официален коктейл, на който са почетени деятели, приятели, дарители и съмишленици на Червения кръст. Днес в Асеновград и в Сопот общинските организации организират фотоизложба и официален концерт. „Днес на общинско ниво в областта се отразява празникът. Това е голямо събитие за Червения кръст. Всички уважаваме празника, работейки в помощ на нуждаещите се. Това е хуманитарната ни мисия“, каза още Георгиева. Събитията ще продължат до края на годината. „Има доброволци, които индивидуално решават какви инициативи ще организират. Имаме университетска преподавателка, която ще обучава доброволците безплатно. Това е нейният жест към Червения кръст“, каза още Георгиева. Най-възрастният доброволец на хуманитарната организация е била жена на 97 години, а най-младият е на 14 години. В областта членовете са над 12 000, активните доброволци-1200. „Червеният кръст винаги се радва на нови членове“, добави още председателят. \r\nМария РУСЕВА", "date": "2018.10.25", "title": "Таня Георгиева, БЧК - Пловдив: Инициативите по повод 140 години от създаването на червенокръстката организация са насочени към възрастните, самотни и уязвими хора"}
{"url": "http://www.focus-news.net/news/2018/10/25/2582414/franchesko-roka-mezhdunarodna-federatsiya-na-cherveniya-krast-i-cherveniya-polumesets-balgariya-mozhe-da-se-gordee-sas-svoeto-grazhdansko-obshtestvo.html", "text": "България може да се гордее със своето гражданско общество, а сътрудничеството между правителството и Българския червен кръст е модел за работа не само за региона, но и за Европа. Това заяви президентът на Международната федерация на дружествата на Червения кръст и Червения полумесец Франческо Рока, който се срещна със заместник министър-председателя Томислав Дончев в рамките на своето работно посещение в България, съобщиха от  правителствената информационна служба. \r\nВ Министерския съвет двамата обсъдиха добрите практики в съвместната дейност на българските институции с дружествата на Червения кръст, както и потенциала този модел на сътрудничество да бъде надграден на регионално ниво. Председателят на Българския червен кръст акад. Христо Григоров изрази намерението на организацията да изгради мащабен център със складова база и звено за обучение на парамедици и доброволци, който при кризи и бедствени ситуации да подпомага хуманитарни дейности не само в България, но и за Балканите.   \r\nТомислав Дончев и Франческо Рока се обединиха, че доброволческата работа е основен фактор за преодоляването на кризи от хуманитарен и природен характер, а положителната нагласа към нея е белег за изграждането на активно гражданско общество и самосъзнание. В хода на разговорите Франческо Рока изтъкна потенциала и постиженията на младежката доброволческа общност и спасителните екипи на БЧК, създадени също на доброволни начала, които подпомагат работата на институциите при кризи и спасителни акции. Той изтъкна необходимостта в законодателството на държавите от ЕС да бъде уточнен трудовоправният статус на работното време, което доброволците отделят за полагане на общественополезен труд.", "date": "2018.10.25", "title": "Франческо Рока, Международна федерация на Червения кръст и Червения полумесец: България може да се гордее със своето гражданско общество"}
{"url": "http://www.focus-news.net/news/2018/10/25/2582417/georgi-slavov-kmet-na-yambol-obshtina-yambol-e-sred-parvite-zapochnali-i-zavarshili-renoviraneto-na-obekti-ot-obrazovatelnata-infrastruktura.html", "text": "Община Ямбол е сред първите, започнали и завършили реновирането на обекти от образователната инфраструктура. Това каза за сутрешния блок „Добро утро, България“ на  Радио „Фокус“  кметът на Ямбол Георги Славов. „Две училища на територията на града са били основно ремонтирани и са осигурени най-добрите условия за учениците“, обясни той. По думите му подобна мащабна реконструкция в Ямбол до този момент не е правена, като благодарение на европейските средства, наред с училищата, са ремонтирани детски градини и ясли. „С много усилия, мисъл, стратегия и съобразно желанията на ямболии, Общината съумява да поддържа съвременната градска среда“, каза още Славов. „Тази европейска солидарност за първи път при нас идва на сто процента и представлява сериозно финансово подпомагане на възможностите, които има град Ямбол. Детските градини и яслите бяха завършени с качествено изпълнение на строителството и с много очаквания от страна на родителите. Темата за децата е много деликатна и чувствителна и затова внимателно следим строителния процес. Всички изстрадахме времето на строителството и сега всички се радваме на хубавите условия, в които отглеждаме и обучаваме нашите деца“, коментира Георги Славов. Той добави, че е напълно удовлетворен от успешно завършеното предизвикателство. В момента Община Ямбол изпълнява проект „Устойчиво и интегрирано развитие на градската среда“, който, според кмета на града, включва три основни зони на интервенция – парковите площи в централната градска част, продължение на централната пешеходна алея и една от най-важните входно-изходни артерии на града в посока АМ „Тракия“.", "date": "2018.10.25", "title": "Георги Славов, кмет на Ямбол: Община Ямбол е сред първите, започнали и завършили реновирането на обекти от образователната инфраструктура"}
{"url": "http://www.focus-news.net/news/2018/10/25/2582420/varna-pristanishteto-i-letishteto-v-grada-funktsionirat-normalno-obstanovkata-v-oblastta-e-spokoyna.html", "text": "По доклади на оперативните дежурни към общинските съвети за сигурност обстановката във Варненска област е спокойна. Това съобщиха за  Радио „Фокус“ – Варна  от Областна администрация – Варна. Пристанището и летището във Варна функционират нормално. През последното денонощие няма постъпили сигнали за нанесени щети, пострадали хора, животни и сгради, уточниха от администрацията. Всички населени места са с нормално електрозахранване и водоснабдяване. Следи се и нивото на водоемите в региона, но проблеми не са отчетени, тъй като не е имало сериозни валежи. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. Към момента времето във Варна е ясно, ветровито е. Температурата на въздуха е около 8 градуса. Според прогнозата на Националния институт по метеорология и хидрология, филиал Варна, по Черноморието ще духа умерен до силен северозападен вятър. Вълнението на морето ще бъде 2 - 3 бала, по южното крайбрежие и в открито море до 4 бала. Според хидрологичната прогноза речните нива в Черноморски басейн ще бъдат без съществени изменения. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.10.25", "title": "Варна: Пристанището и летището в града функционират нормално, обстановката в областта е спокойна"}
{"url": "http://www.focus-news.net/news/2018/10/25/2582418/ministar-mladen-marinov-za-2018-g-do-septemvri-se-raboti-po-8-savmestni-razsledvaniya-mezhdu-balgariya-i-drugi-darzhavi-ot-es-5-sa-svarzani-s-trafik-na-hora.html", "text": "Програмата на правителството извежда борбата с трафика на хора и киберпрестъленията като приоритет. Това каза министърът на вътрешните работи Младен Маринов по време на конференция „Трафик на хора и киберпрестъпления: връзки, противодействие и превенция“, предаде репортер на  Агенция „Фокус“ . „Темите стоят високо в дневния ред както на ниво ЕС, така и като приоритет на МВР и българското правителство. Престъплението трафик на хора търпи постоянно развитие. Програмата на правителството извежда борбата с трафика на хора като приоритет. Тези престъпления имат транснационален характер, което предполага много добро взаимодействие и доверие между службите на всички държави членки, които активно противодействат на този вид престъпност“, коментира Маринов. Той отбеляза, че е много важно да има непрекъснат обмен на данни.  \r\n„МВР има значителни успехи. За 2018 г. до септември месец се работи по 8 съвместни разследвания между България и други държави членки на ЕС, от които 5 са свързани с трафика на хора.  Една от основните ми задачи е да осигуря ресурс от служители, които са обучени, така да създам и условия за координация между МВР, чуждестранните партньори, прокуратурата и следствените органи. Двойно е повишен капацитетът на звеното, което ръководи Явор Колев“, допълни Маринов.  \r\nЛюба АЛЕКСИЕВА", "date": "2018.10.25", "title": "Министър Младен Маринов: За 2018 г. до септември се работи по 8 съвместни разследвания между България и други държави от ЕС, 5 са свързани с трафик на хора"}
{"url": "http://www.focus-news.net/news/2018/10/25/2582419/pleven-nad-100-uchastnitsi-se-sreshtnaha-s-potentsialni-rabotodateli-i-badeshti-partnyori-v-meditsinski-universitet-pleven.html", "text": "На 24 октомври 2018 год. в Телекомуникационен ендоскопски център при  Медицински университет – Плевен (МУ - Плевен) се организира „Ден на учения“ под наслов \"Активна промоция на докторанти, специализанти и млади учени пред потенциални работодатели и партньори в бъдещи съвместни проекти\" по проект BG05M2OP001-2.009-0031-C01 „Създаване на център за обучение на докторанти, постдокторанти, специализанти и млади учени към факултет \"Медицина\" на МУ – Плевен“. Това съобщиха от пресцентъра на  МУ - Плевен . Целта на събитието бе да представи научните и приложните разработки на участниците в проекта – докторанти, специализанти и млади учени - пред потенциални работодатели и други научни организации. Програмата на събитието бе разделена на две сесии. В първата сесия участниците в проекта представиха научните си постижения и разработки пред потенциални работодатели и партньори. Във втората част представители на работодателите – здравни заведения и институции от цялата страна – представиха дейността си пред лицата от целевата група.  \r\nКъм Деня на учения интерес проявиха над 100 участници - докторанти, специализанти и млади учени от целевата група, експертите-лектори от обучителните курсове и работодатели – представители на болничните заведения и здравните институции от град Плевен и страната. Екипът по управление на проекта бе представен от проф. д-р Мария Георгиева, ръководител на проекта, доц. д-р Галя Маринова, координатор на проекта, и доц. д-р Пенчо Тончев, администратор научноизследователска дейност, които приветстваха участниците и представиха резултати и факти от реализацията на проекта. \r\nПроектът „Създаване на център за обучение на докторанти, постдокторанти, специализанти и млади учени към факултет \"Медицина\" на МУ–Плевен“ е финансиран от Оперативна програма „Наука и образование за интелигентен растеж“ 2014-2020, съфинансирана от Европейския съюз чрез Европейските структурни и инвестиционни фондове. Безвъзмездната финансова помощ по проекта е на обща стойност 695 631,34 лв. Срокът на изпълнение е до 31 декември 2018 г.", "date": "2018.10.25", "title": "Плевен: Над 100 участници се срещнаха с потенциални работодатели и бъдещи партньори в Медицински университет - Плевен"}
{"url": "http://www.focus-news.net/news/2018/10/25/2582424/chez-razpredelenie-obhodi-20-000-km-elektroprovodi-v-podgotovkata-na-mrezhata-za-zimniya-sezon.html", "text": "ЧЕЗ Разпределение завърши профилактиката и ремонтните дейности на електроразпределителната мрежа в Западна България, с което я подготвя за традиционно нарастващата консумация и лошите метеорологични условия през зимния сезон. Това съобщиха от пресцентъра на  ЧЕЗ . В рамките на подготовката на съоръженията служители на дружеството обходиха 20 000 км електропроводи средно напрежение, извършиха 704 км просеки на мрежа средно и високо напрежение и окастриха клони на 91 хил. дървета, засягащи мрежа ниско напрежение. Компанията подмени 5179 изолатора, вложи 7 тона проводници средно напрежение и монтира общо 476 стълба. Извършена е ревизия и профилактика на подстанциите, собственост на компанията, както и на 1200 трафопоста. Подменени са 10 тона трансформаторно масло.  \r\nВ рамките на подготовката на мрежата за зимния сезон е извършено облитане с дрон на въздушни електропроводи, както и заснемане с термовизионна диагностика и  ултразвуков детектор и са предприети мерки за привеждане на съоръженията в изрядно състояние. \r\nТранспортните средства и специални машини са напълно оборудвани, попълнен е аварийният резерв на дружеството и са осигурени необходимите материали и специално работни облекло на служителите. Аварийните екипи на дружеството са мобилизирани в постоянна готовност за реакция. В случай на извънредни обстоятелства и природни бедствия, компанията е готова да увеличи екипите на ефективно дежурство.", "date": "2018.10.25", "title": "ЧЕЗ Разпределение обходи 20 000 км електропроводи в подготовката на мрежата за зимния сезон"}
{"url": "http://www.focus-news.net/news/2018/10/25/2582428/veliko-tarnovo-v-grada-shte-se-provede-protest-sreshtu-visokite-tseni-na-gorivata-na-26-oktomvri.html", "text": "В града ще се проведе протест срещу високите цени на горивата на 26 октомври. \"Мирният митинг се организира изцяло от граждани и няма политическа насоченост\", подчерта в ефира на  Радио „Фокус“ – Велико Търново  Пламен Копанов, един от инициаторите. За протеста са уведомени Община Велико Търново и полицията, като са взети всички необходими мерки за сигурност. „Надяваме се всичко да премине без инциденти“, каза още Пламен Копанов и подчерта, че няма да се допускат хора във видимо нетрезво състояние или провокатори, които да създават напрежение сред протестиращите.  „Идеята е да бъде мирен протест, който да покаже мнението на гражданите, че в крайна сметка не може до безкрай да ни мачкат, да вдигат цените, което е крайно неоснователно и се прави от един картел на горивата, който същества от години в България“, посочи още организаторът. Той припомни, че цените на горивата във Великотърновска област са с около 30 ст. по-високи от тези в останалите части на страната. „Идеята е да се сезират административните органи, които имат правомощия да решат проблема – Комисия за защита от конкуренцията, Комисия за защита на потребителя, Комисия за защита от дискриминация, Прокуратурата“, допълни Копанов. \r\nПротестът ще се проведе на 26 октомври на паркинга под Руската църква в града. Началото ще е в 17.00 часа. Поканени да се включат са всички недоволни граждани, представители на бизнеса, местната власт и държавните органи. \r\nЛуиза ТРАНЧЕВА", "date": "2018.10.25", "title": "Велико Търново: В града ще се проведе протест срещу високите цени на горивата на 26 октомври"}
{"url": "http://www.focus-news.net/news/2018/10/25/2582422/blagoevgrad-bez-seriozni-naranyavaniya-e-uchenikat-blasnat-na-peshehodna-pred-profesionalna-gimnaziya-po-turizam-i-leka-promishlenost.html", "text": "Без сериозни наранявания е ученикът, блъснат на пешеходна пред Професионална гимназия по туризъм и лека промишленост. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. По думите ѝ детето е изскочило внезапно на пътя, което е довело до инцидента. Шаркова добави, че тъй като ученикът е бил силно уплашен се е наложило той да бъде транспортиран до Спешен център – Благоевград, за да му се извърши преглед. \r\nДенис НИКИФОРОВ", "date": "2018.10.25", "title": "Благоевград: Без сериозни наранявания е ученикът, блъснат на пешеходна пред Професионална гимназия по туризъм и лека промишленост"}
{"url": "http://www.focus-news.net/news/2018/10/25/2582429/aktsenti-v-predavaneto-dobrich-blyan-vihren-ponesen-nad-step-ekovita.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и  Община Добрич  темите -  Община Добрич е отличена с награда на конкурса ЕКООБЩИНА, в категория „Енергийна ефективност на сградите – община с население над 40 000 жители“. Призът отличава ангажираността в реализирани образцови инициативи и водената стратегическа политика в областта на устойчивото енергийно развитие. Елена Атанасова, експерт в Община град Добрич, разказва за работата на местната администрация в тази насока. Български камерен оркестър - Добрич получи отличието „Златна лира“ на Съюза на българските музикални и танцови дейци. То бе връчено по време на тържественото събитие – юбилеен концерт по повод 50-годишнината на оркестъра. Диригентът на Български камерен оркестър – Добрич Алексей Измирлиев за миналото, настоящето и с поглед напред. Излезе от печат новият брой на списание „Антимовски хан“, едно издание за животопис и култура на Сдружението на писателите в Добрич. Сашо Серафимов, негов председател и главен редактор на списанието, ще представи съдържанието в този специален брой. Регионална библиотека „Дора Габе“ в Добрич осъществи иновативен проект в сътрудничество със средно училище по проект „Библиотеката и училището - заедно за един по-чист град”. Галя Маринова, главен специалист в направление  “Библиотечно-библиографско и информационно обслужване”, разказва за интересната инициатива.  Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.10.25", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2018/10/25/2582430/dobrich-nyakolko-ulitsi-v-grada-sa-s-narusheno-vodosnabdyavane-zaradi-avariya-vav-vrazka-s-rabotata-po-vodniya-tsikal.html", "text": "Поради възникнала авария във връзка с работата по водния цикъл районите на няколко улици в града са с нарушено водоснабдяване, съобщиха от пресцентъра на  ВиК - Добрич . Аварията засяга улиците „Райко Цончев“, „Ален Мак“, „Славянска“ и улиците около тях. По водния цикъл се работи също в жк. „Балик“.  Други аварии по водопреносната мрежа в Добрич се отстраняват в жк. „Добротица“ бл. 14 и бл. 30, по ул. „Цар Калоян“ и  ул. „Адриана Будевска“.  \r\nВ областта също има населени места с нарушено водоподаване поради аварийни дейности на екипи на водното дружество: \r\n- в община Добрич-селска - с. Батово, с. Пчелино, с. Малка Смолница, ПС - Гешаново, напор Владимирово; \r\n- в община Балчик - вилна зона „Кулака“; \r\n- в община Каварна - с. Селце и с. Божурец; \r\n- в община Тервел - ул. „Хан Аспарух“ в града; \r\n- в община Генерал Тошево - с. Къпиново и с. Сираково; \r\n- в община Шабла - с. Дуранкулак - къмпинг Космос; \r\n- в община Крушари - с. Крушари.", "date": "2018.10.25", "title": "Добрич: Няколко улици в града са с нарушено водоснабдяване заради авария във връзка с работата по водния цикъл"}
{"url": "http://www.focus-news.net/news/2018/10/25/2582426/franchesko-roka-mfchkchp-tsenim-deynostta-na-bchk-ne-samo-na-mestno-no-i-na-mezhdunarodno-ravnishte-organizatsiyata-bi-mogla-da-igrae-rolyata-na-humanitaren-hab-za-regiona.html", "text": "Президентът на Международната федерация на Червения кръст/Червения полумесец (МФЧК/ЧП) Франческо Рока, председателят на БЧК акад. Христо Григорови и генералният директор д-р София Стоименова се срещнаха с вицепремиера по правосъдната реформа и министър на външните работи Екатерина Захариева. Това съобщиха от пресцентъра на  БЧК . Обсъдени бяха най-наболелите хуманитарни проблеми в света. Министър Захариева изрази подкрепата си към проект на БЧК, в сътрудничество с МФЧК/ЧП, за създаване на склад за бедствена готовност у нас, който да обслужва целия регион, както и на училище за обучение на парамедици от Балканския регион. \r\n„Високо ценим дейността на Българският Червен кръст не само на местно, но и на международно равнище. Ще продължим да подкрепяме организацията, която би могла да играе ролята на „хуманитарен хъб“ за региона“ - заяви Франческо Рока. \r\nПрезидентът на МФЧК/ЧП се срещна и с зам.-министър председателя Томислав Дончев, със зам.-министъра на вътрешните работи Милко Бернер и с директора на Главна дирекция „Пожарна безопасност и защита на населението“ към МВР, главен комисар Николай Николов. \r\nДнес Франческо Рока ще бъде приет на „Дондуков“ 2 от президента на Р България Румен Радев.", "date": "2018.10.25", "title": "Франческо Рока, МФЧК/ЧП: Ценим дейността на БЧК не само на местно, но и на международно равнище, организацията би могла да играе ролята на „хуманитарен хъб“ за региона"}
{"url": "http://www.focus-news.net/news/2018/10/25/2582421/a1-on-makedoniya-sled-sasho-miyalkovski-nikola-todorov-e-izklyuchen-ot-vmro-dpmne.html", "text": "Централният комитет на ВМРО-ДПМНЕ взе единодушно решение за изключване от партията на Никола Димитров, предава скопската електронна медия  A1 On . \r\nПо-рано общинският комитет в Център изгонi от партията от бившия директор на Управлението за сигурност и контраразузнаване Сашо Миялков. В отговор заяви, че ВМРО-ДПМНЕ трябва да води политика на приобщаване, а не на изключване на членове, като допълни, че партията не е собственост на сегашното си ръководство.  \r\nБившият министър на здравеопазването Никола Тодоров поиска да бъде призован и изслушан от Дисциплинарната комисия в Карпош, но това не се случи. \r\nРъководството на ВМРО-ДПМНЕ твърди, че двамата са сътрудничили на СДСМ, за да осигурят квалифицирано мнозинство в парламента, необходимо за конституционните промени. Тереза Герова", "date": "2018.10.25", "title": "A1 On (Македония): След Сашо Миялковски: Никола Тодоров е изключен от ВМРО-ДПМНЕ"}
{"url": "http://www.focus-news.net/news/2018/10/25/2582433/smolyan-kmetat-nikolay-melemov-vrachi-ofitsialno-otlichieto-pocheten-grazhdanin-na-smolyan-na-sveshtenika-dimitar-mihaylov.html", "text": "Кметът на Смолян Николай Мелемов връчи официално отличието „Почетен гражданин на Смолян“ на свещеника Димитър Михайлов, който е и първият демократично избран кмет на града на днешното заседание на Общински съвет, предаде репортер на  Радио „Фокус“ – Смолян . Той е удостоен с него на предишното заседание на местния парламент, а отличието се дава по повод 70-годишнината на Михайлов и е вписано в Почетната книга на Община Смолян. С ръкопляскания и изправени на крака присъстващите в залата общински съветници и граждани поздравиха наградения и му пожелаха успех. \r\nДимитър Михайлов е завършил „Богословие“ в Духовна академия „Св. Климент Охридски“. 18 години той е музеен специалист в Регионален исторически музей „Стою Шишков“ – Смолян. завършва курсове по музейно дело и архивистика. Под ръководството на проф. Димитър Овчаров участва в разкопки на Велики Преслав. \r\nПрез 2006 г. е ръкоположен за свещеник. В продължение на 4 години е главен организатор на строителството на храм „Св. Висарион Смоленски“ в Смолян. автор е на пет книги. От 12 години и в момента е свещеник в катедралния храм в Смолян, като обслужва и други православни храмове в общината. Свещеник Димитър Михайлов се ползва с доказан и заслужен обществен авторитет. Той е щедър дарител, горещ родолюбец и достолепен духовник. \r\nКато кмет на Община Смолян от 1991 до 1995 г., Михайлов има значителен принос в развитието на града и общината в първите години на прехода. По време на неговия мандат е запазена политическата толерантност. След продължително прекъсване по негово време със собствени средства на Общината е възстановен съборът на Рожен. По повод 80-годишнината от Освобождението на Родопите през 1992 г. е открит паметника на полковник Владимир Серафимов Балканската война. В тези година са съхранени много културни и образователни институции, проведени са много българо-гръцки срещи и разговори. Подписани са първите договори за побратимяване на Смолян с израелския град Ейлат и гръцкия Ксанти. За болницата в Смолян е осигурен и първият скенер. Заради неговите заслуги, активната му дейност и обществения му авторитет Димитър Михайлов бе предложен за удостояване с почетното звание. \r\nНели ГЕРГЬОВСКА", "date": "2018.10.25", "title": "Смолян: Кметът Николай Мелемов връчи официално отличието „Почетен гражданин на Смолян“ на свещеника Димитър Михайлов"}
{"url": "http://www.focus-news.net/news/2018/10/25/2582432/spetsializirani-ekipi-ot-balgarskata-armiya-unishtozhiha-na-poligon-slivnitsa-aviobombata-otkrita-v-tsentara-na-sofiya.html", "text": "Специализирани екипи от състава на Сухопътните войски и Военновъздушните сили транспортираха днес авиобомбата от времето на Втората световна война. Това съобщиха от пресцентъра на  Министерство на отбраната . Тя беше открита при изкопни работи за новото метро в района на булевард „Евлоги и Христо Георгиеви“ 82. При спазване на всички мерки за безопасност специализираните екипи, с ръководител полковник Йордан Йорданов – началник на сектор „Инженерни войски“ от командването на Сухопътните войски, в 11.10 часа взривиха авиобомбата на полигон \"Сливница\". При взривяването е използван 2.5 кг тротил. След първичния взрив е последвал вторичен – от самата авиобомба.", "date": "2018.10.25", "title": "Специализирани екипи от Българската армия унищожиха на полигон \"Сливница\" авиобомбата, открита в центъра на София"}
{"url": "http://www.focus-news.net/news/2018/10/25/2582435/blagoevgrad-zapochna-stroitelstvoto-na-posetitelski-informatsionen-tsentar-za-natsionalen-park-rila.html", "text": "Започна строителството на Посетителски информационен център за Национален парк „Рила“ в Благоевград, предаде репортер на  Радио „Фокус“ – Пирин . Изграждането на центъра се реализира по проект „Засилване на капацитета на защитени зони чрез иновативна методология за устойчивост“, с акроном: BIO2CARE, финансиран по Програмата за трансгранично сътрудничество ИНТЕРРЕГ V-A „Гърция – България 2014 – 2020“. Партньори по проекта от гръцка страна са Тракийския университет „Домокрит“, Департамент по производствени и инженерни науки, Р Гърция, община Нестос; Център за изследване на влажните/биотичните зони в Гърция; Национална конфедерация на хората със специфични нужди. Български партньори са Регионална инспекция по околна среда и водите – Благоевград; Дирекция „Национален парк Рила“ – Благоевград; Югозападен университет „Неофит Рилски“ – Благоевград и Пирински туристически форум. Европейското финансиране по проекта е 85 %, а Националното съфинансиране е 15%, като общината стойност на проекта е 1 093 111, 60 евро. Стойността на проекта за Дирекция „Национален парк Рила“ е 201 611,50 евро или 394 311,77 лв. с ДД, от които 335 164,99 лв. от програмата ЕФРР и 59 146,78 лв. национално съфинансиране от МРРБ. Посетителския информационен център ще бъде обособен на място, предвидено да обхване голяма част от основния туристически поток на Благоевград в странния квартал „Вароша“, като местоположението на центъра е стратегическо и е изходна точна към защитената територия. Центъра ще бъде с основна функция да информира посетителите за природните ценности на националния парк. Центърът ще бъде достъпен и за хора в неравностойно положение, като за целта ще бъдат изградени специални рампи. \r\nЛивия НИНОВА", "date": "2018.10.25", "title": "Благоевград: Започна строителството на Посетителски информационен център за Национален парк „Рила“"}
{"url": "http://www.focus-news.net/news/2018/10/25/2582436/dimitar-mihaylov-otlichieto-pocheten-grazhdanin-na-smolyan-s-koeto-byah-udostoen-pokazva-che-zhivotat-mi-ne-e-minal-naprazno.html", "text": "Точно преди 23 години бях тук за последно през октомври месец в края на мандата си като кмет, а сега съм тук, за да получа тази висока награда, което показва, че живота ми не е минал напразно. С тези думи свещеникът Димитър Михайлов се обърна към общинските съветници, кмета на Смолян и всички присъстващи в Сесийната зала по време на връчването на отличието „Почетен гражданин на Смолян“, което ме бе връчено от кмета Николай Мелемов, предаде репортер на  Радио „Фокус“ – Смолян . Развълнуван и със сълзи на очи, той посочи, че е късметлия, тъй като ако човек има 1% дарба и талант и 1% умение да може да се оправи в живота със своите познания, е достатъчно, когато той е късметлия и оптимист. „Смятам се за такъв. Повечето ми дни за 70-годишния ми житейски път минаха в радост, а това признание е още един повод за радост“, отбеляза свещеник Михайлов. \r\nТой изказа своята благодарност на кмета на Смолян, на общинските съветници и председателя на Общинския съвет. „Искам да благодаря и на онези 43-ма кметове на кметства, с които работих по време на моя мандат от 1991 до 1995 г., на тогавашните общински съветници, на общинска администрация, защото бяха лоялни. Аз може да съм почетен гражданин, но всички кметове и общински съветници сте доблестни граждани на Смолян, защото работите за града и за хората. Особено приятно ми е, че мога да поздравя моите приятели от ученическите години, випуск 66 от Райковската гимназия, които са дошли тук да ме уважат. Благодарен съм на всички вас за присъствието, на семейството ми, на покойните ми родители за възпитанието, съветите, напътствията, които са ми давали в живота. На всички желая успех!“, каза още в обръщението си почетния гражданин на Смолян Димитър Михайлов. \r\nНели ГЕРГЬОВСКА", "date": "2018.10.25", "title": "Димитър Михайлов: Отличието „Почетен гражданин на Смолян“, с което бях удостоен, показва, че животът ми не е минал напразно"}
{"url": "http://www.focus-news.net/news/2018/10/25/2582438/varna-zadarzhana-e-pratka-s-nad-3-000-komplekta-falshivi-yaponski-nozhove.html", "text": "3 024 комплекта професионални кухненски ножове от стомана с обозначения на японска марка задържа митница \"Варна\" за нарушени права на интелектуална собственост. На стойност няколко  милиона евро се измерва пазарната цена на такова количество ножове по цени на оригиналните изделия. Това съобщиха от пресцентъра на  Агенция „Митници“ . На 19 октомври на Митнически пункт Варна Запад е извършена митническа проверка на контейнер, селектиран по метода „анализ на риска“. Служители от отдел „Митническо разузнаване и разследване“ в Митница Варна установяват наличието в контейнера на 3 024 комплекта ножове, всеки съдържащ по 11 броя професионални кухненски ножа от стомана, опаковани в несесери, носещи словни и фигуративни обозначения „GLOBAL  YOSHIKIN“. Контейнерът е натоварен в пристанище Янтиян в Китай с изпращач китайска и получател българска фирма. Стоката е декларирана за допускане за свободно обръщение. \r\nПратката от общо 36 288 броя изделия, от които 33 264 броя ножове и 3 024 броя несесери с обозначението на световната  марка е задържана от митническите служители на основание чл. 17, параграф 1 от Регламент (ЕС) № 608/2013 г. на Европейския парламент и на Съвета с цел установяване на нарушени права на интелектуална собственост. Чрез свой представител правопритежателят Yoshida Metal Industry Co Ltd вече е потвърдил, че задържаната стока е произведена без знанието и разрешението му и следователно е фалшива. \r\nСредната пазарна цена на оригинален нож от тази марка, в зависимост от големината и модела, варира от 50 до 150 евро, като едни от най-добрите професионални готвачи в света работят с такива ножове.", "date": "2018.10.25", "title": "Варна: Задържана е пратка с над 3 000 комплекта фалшиви японски ножове"}
{"url": "http://www.focus-news.net/news/2018/10/25/2582431/veselin-mareshki-volya-valeri-simeonov-i-krasimir-karakachanov-sa-vodenichniya-kamak-v-pravitelstvoto-i-shte-go-potopyat.html", "text": "Валери Симеонов и Красимир Каракачанов са воденичния камък в правителството и ще го потопят. Това каза пред журналисти зам.-председателят на парламента и лидер на „Воля“ Веселин Марешки, предаде репортер на  Агенция „Фокус“ . „Безобразие е да се съобразяваме и целия живот в България да се крепи на тези двама екземпляри“, коментира той. „Вместо да потапяме правителството и да хвърляме цялата държава в хаос, предлагаме да си подават оставката. Да се намерят нормални хора от същите партии, които да влязат на техните места“, заяви Марешки. \r\nПо повод текста в законопроекта за хората с увреждания, според който ресорният вицепремиер оглавява Националния съвет за интеграция, който в момента е Валери Симеонов, лидерът на „Воля“ коментира: „Не считам, че е нормално да си променяме законите заради присъствието на такива елементи в правителството“. „Не трябва да сменяме закона, да прехвърляме тази дейност към друг вицепремиер, а да сменим вицепремиера“, обяви Веселин Марешки. „Ако Валери Симеонов остане на поста, ще има сериозен скандал. Скандалът продължава с налагането на „джендър“ идеологията от „Обединени патриоти“ в българските училища. Препратиха ми и публикации за скандала с ремонта на изтребителите, как средствата набъбват от 41 млн. на 311 млн. лева. Явно тези милиони ги крепят във властта, ежедневно ще искаме оставката на Симеонов и Каракачанов“, каза още Веселин Марешки. \r\nБиляна ИВАНОВА", "date": "2018.10.25", "title": "Веселин Марешки, „Воля“: Валери Симеонов и Красимир Каракачанов са воденичния камък в правителството и ще го потопят"}
{"url": "http://www.focus-news.net/news/2018/10/25/2582439/sport-posleden-shans-za-ludogorets.html", "text": "Лудогорец гостува днес на АЕК Ларнака в трети мач от група А на Лига Европа. Двубоят в Никозия, който започва в 19:55 часа, има стратегическо значение за амбициите на разградчани да се класират за следващата фаза. \r\nА всичко започна първо с цел влизане в групите на Шампионската лига, мина през задължителна такава за тези на ЛЕ, а после и за излизане от тях. Към днешна дата това изглежда доста трудна задача, още повече ако орлите загубят от кипърския си съперник довечера. Тогава всичко приключва и стремглавото пропадане в Европа в рамките на няколко месеца, започнало с елиминирането от МОЛ Види, ще продължи. Затова и визитата на Острова на Афродита се явява последен шанс Лудогорец да хване спасителния пояс в група А. До момента разградчани са с нулев актив след двете загуби от Леверкузен с 2:3 у дома и Цюрих с 0:1 в Швейцария. Така че, ако искат да запазят шансове за излизане от групата, днешният сблъсък в Никозия се явява последната надежда. И при равен математически съдбата може да намигне на Лудогорец но тогава вече сметките излизат на преден план, а и накрая те може да се окажат без кръчмар, защото и моливът, и тефтерът са у Леверкузен и Цюрих. С показаното дотук е трудно да си представим, че зелените ще успеят в мисията си, но съдбата е предлагала какви ли не обрати, а и доста често Лудогорец е бил от печелившата страна на монетата - драмата със Стяуа, продълженията с Цървена звезда, обратът срещу Лацио... Тези времена обаче изглеждат безвъзвратно отминали и сега реалността е различна. \r\nВенцислав ДРАГОМАНОВ", "date": "2018.10.25", "title": "Спорт: Последен шанс за Лудогорец"}
{"url": "http://www.focus-news.net/news/2018/10/25/2582427/generalniyat-sekretar-na-siriza-panos-skurletis-v-gratskiya-parlament-ima-mnozinstvo-za-ratifitsirane-na-dogovora-za-imeto.html", "text": "В гръцкия парламент има необходимото мнозинство за ратифициране на договора за новото име на Македония. Това увери генералният секретар на СИРИЗА и бивш министър Панос Скурлетис, предава скопският телевизионен канал  „Сител“ . \r\nВ интервю за гръцката телевизия „Алфа\", цитирано от „Сител“, Скурлетис обяснява, че Договорът от Преспа и оставането на власт на сегашното правителство, са два въпроса, които не са свързани помежду си. „Има необходимото мнозинство за одобрение на договора за името, но има и мнозинство, за да не бъде заплашено доверието към правителството“, увери генералният секретар на партията, водена от премиера Алексис Ципрас.  \r\nПо отношение на това кога споразумението ще бъде внесено в дневния ред на гръцкия парламент, Скурлетис заяви, че точното време ще бъде определено в зависимост от това кога Скопие ще изпълни задълженията, предвидени в договора. \r\nГенералният секретар на управляващата партия изрази увереност, че въпреки несъгласията, изразени от коалиционния партньор в правителството,  Панос Каменос от „Независими гърци“, управляващите в Атина ще преодолеят проблема.  \r\n„Разбирам и не подценяваме това, когато един от двамата коалиционни партньори от време на време излиза и казва, че ще създаде пречки в процеса на гласуване на конкретния договор, това е важен проблем, но смятам, че ще го преодолеем и ще ни даде възможност да се справим с други сериозни проблеми на страната, но и на мнозинството от гражданите“, обясни Скурлетис пред гръцката телевизия „Алфа“. Тереза Герова", "date": "2018.10.25", "title": "Генералният секретар на СИРИЗА Панос Скурлетис: В гръцкия парламент има мнозинство за ратифициране на договора за името"}
{"url": "http://www.focus-news.net/news/2018/10/25/2582425/svetlana-angelova-gerb-tova-koy-da-oglavi-natsionalniya-savet-za-integratsiya-na-horata-s-uvrezhdaniya-mozhe-da-pretarpi-promeni.html", "text": "Смятам, че няма никаква драма и след консултации и обсъждане, текстът може да претърпи промени. Това каза пред журналисти в парламента зам.-председателят на социална комисия и депутат от ГЕРБ Светлана Ангелова по повод текста в законопроекта за хората с увреждания, според който ресорният вицепремиер оглавява Националния съвет за интеграция, който в момента е Валери Симеонов, предаде репортер на  Агенция „Фокус“ . „Между първо и второ четене проектозаконът за хората с увреждания ще претърпи промени. Ще обсъдим предложението кой да оглави съвета“, обясни тя. „Ясно е, че има напрежение, след консултации текстът може да бъде преработен“, коментира Светлана Ангелова. „Никой от национално представителните организации на и за хората с увреждания от присъстващите в социална комисия вчера, от протестиращите майки, от синдикати, от работодатели не е коментирал този текст“, уточни тя. „Предложението е продиктувано от това, че съгласно Конвенцията за права на хората с увреждания координацията на политиките трябва да се осъществи на по-високо ниво“, поясни Светлана Ангелова и допълни, че политиката за хората с увреждания е хоризонтална и засяга всички ресори - здравеопазване, регионална и социална политика. „Досега председател на Националния съвет за интеграция на хората с увреждания е министърът на труда и социалната политика, а трябва да бъде по-високо ниво“, обясни депутатът. „В предложението е визирано не името Валери Симеонов, а ресорният вицепремиер“, каза още Светлана Ангелова. \r\nБиляна ИВАНОВА", "date": "2018.10.25", "title": "Светлана Ангелова, ГЕРБ: Това кой да оглави Националния съвет за интеграция на хората с увреждания може да претърпи промени"}
{"url": "http://www.focus-news.net/news/2018/10/25/2582440/korneliya-ninova-bsp-predlagame-progresiven-danak-varhu-dohodite-na-fizicheskite-litsa-i-danak-kapital-varhu-dividentite.html", "text": "Предлагаме прогресивен данък върху доходите на физическите лица. Това каза в Народното събрание лидерът на БСП Корнелия Нинова при представянето на алтернативата на левицата в данъчната политика, предаде репортер на  Агенция „Фокус“ . „Предлагаме и въвеждане на данък „капитал“, тоест върху дивидента. Не 5%, които са по-малко от плащаното от работещите, а също прогресивна скала върху дивидентите“, заяви тя. „По прогресивна скала над 2,240 млн. работещи ще плащат същия данък. Данъците няма да им се увеличават. 47 хил. души ще плащат по-висок данък заради по-високите си доходи“, обясни Корнелия Нинова. „През данъка помагаме да останат повече пари у хората и за солидарно общество, в което тези 47 хил. да плащат по-висок данък“, посочи тя. „Като първа стъпка за семейното подоходно облагане предлагаме работещи семейства с деца, които дължат данък върху заплатите си, от него да им се приспадат по 50 лева за всяко дете“, посочи лидерът на БСП и допълни, че опозицията ще предложи и 9% данък ДДС на лекарствата и 5% за хляба. „Другата седмица продължаваме със Закона за бюджета на държавното обществено осигуряване, където внасяме предложението си за осигуровки, пенсии“, обяви Корнелия Нинова. „Ще продължим със Закона за бюджета на НЗОК и за големия бюджет. Там ще видите алтернативата ни в цялост“, каза още тя. \r\nБиляна ИВАНОВА", "date": "2018.10.25", "title": "Корнелия Нинова, БСП: Предлагаме прогресивен данък върху доходите на физическите лица и данък „капитал“ върху дивидентите"}
{"url": "http://www.focus-news.net/news/2018/10/25/2582423/yavor-notev-ataka-vchera-e-imalo-sreshta-mezhdu-liderite-v-malkata-koalitsiya.html", "text": "Моята информация, че е имало среща само между лидерите в малката коалиция. Така беше организирана и така се е провела в късния следобед вчера. Това каза пред журналисти зам.-председателят на парламента и член на „Атака“ Явор Нотев, предаде репортер на  Агенция „Фокус“ . „Официално съобщение и резултат от тази среща все още на мен не са ми известни“, обясни той.  \r\nПо повод текста в законопроекта за хората с увреждания, според който ресорният вицепремиер оглавява Националния съвет за интеграция, който в момента е Валери Симеонов, Явор Нотев коментира: „Въпросът е дискусионен, нека да изчакаме решението“. Попитан подходящ ли е Валери Симеонов да оглавява съвета, той посочи: „Това е въпрос и на лична преценка. Бих казал, че в определената ситуация подобно предложение съдържа известна провокация към общественото настроение“. „Не ми се струва удачно да се приема такъв риск, както от вносителите, така и от поддръжниците, а може би и като избор на вицепремиера Симеонов. Това е мое мнение“, каза още Явор Нотев. \r\nБиляна ИВАНОВА", "date": "2018.10.25", "title": "Явор Нотев, „Атака“: Вчера е имало среща между лидерите в малката коалиция"}
{"url": "http://www.focus-news.net/news/2018/10/25/2582441/shumen-nad-20-kulturno-istoricheski-obekta-sa-izzeti-pri-proverka-na-chasten-imot-v-selo-kliment.html", "text": "14 метални монети, пръстен и още 6 археологически обекта с различна големина и форма са намерени при претърсване в частен дом в село Климент. Това съобщиха от  ОДМВР - Шумен . В жилището, обитавано от 26-годишен мъж с инициали Б.В.  на ул. “Свобода“ са открити два металотърсача. Археологическите обекти и металотърсачите за иззети. Образувано е досъдебно производство.", "date": "2018.10.25", "title": "Шумен: Над 20 културно-исторически обекта са иззети при проверка на частен имот в село Климент"}
{"url": "http://www.focus-news.net/news/2018/10/25/2582444/d-r-nikolay-sharkov-bzs-90-ot-roditelite-chiito-detsa-se-vklyuchat-v-natsionalnata-programa-za-silanizatsiya-sa-dovolni.html", "text": "90% от родителите, чиито деца се включат в Националната програма за силанизация, са доволни. Това каза на кръгла маса във Велико Търново председателят на Българския зъболекарски съюз д-р Николай Шарков, предаде репортер на  Радио „Фокус“ – Велико Търново . Той поясни, че подобни събития се правят ежегодно в десет областни града в страната. „На тях присъстват хората, които взимат решение в съответната област или община, представители на Български зъболекарски съюз, хора, които имат отношение към Националната програма за профилактика на оралните заболявания при децата от 0 до 18 години“, обясни д-р Шарков. Програмата е държавна и за нея отговаря Министерство на здравеопазването, а подкрепа оказват Министерство на образованието и Български лекарски съюз. Целта е да не се допусне заболяване на устната кухина, не само на зъбите. „Това се прави чрез правилна устна хигиена, правилно хранене и една от видимите части на програмата – поставянето на силанти. Силант е средство, което запечатва дълбоките фисури и ями на постоянните дъвкателни зъби.  Това са дълбоките падини на тези зъби“, обясни д-р Шарков. \r\nПрограмата продължава до декември. В нея участват 500 зъболекари от цялата страна. Процедурата е напълно безплатна. От началото ѝ през 2011 година са обхванати над 120 хиляди деца на възраст между 5 и 8 години. \r\nЛуиза ТРАНЧЕВА", "date": "2018.10.25", "title": "Д-р Николай Шарков, БЗС: 90% от родителите, чиито деца се включат в Националната програма за силанизация, са доволни"}
{"url": "http://www.focus-news.net/news/2018/10/25/2582445/blagoevgrad-spokoyna-e-obstanovkata-v-oblastta-nyama-danni-za-intsidenti-zaradi-silen-vyatar.html", "text": "Спокойна е обстановката в областта въпреки обявения жълт код за силен вятър, предаде репортер на  Радио „Фокус“ – Пирин . Към момента времето е предимно слънчево, като на много места има силен вятър. Температурите в областта варират между 6 и 9 градуса, като най-топло е в Сандански, където градусите са 10. По данни от Националния институт по метеорология и хидрология към БАН днес се очаква поривите на вятъра в региона да достигнат на места до 20 - 25 м/с. Въпреки рязкото понижение на температурите, обстановката в областта е спокойна. Няма данни за възникнали инциденти, свързани с паднали дървета или клони.  \r\nВсички кметове на 14 общини в област Благоевград са уведомени по системата за оповестяване за кода, който е обявен. Освен това се поддържа постоянна връзка с Регионална дирекция „Пожарна безопасност и защита на населението“ – Благоевград, както и с Областно пътно управление – Благоевград, които със свои екипи проверят републиканската пътна мрежа за падащи камъни, тъй като повишена опасност от падаща твърда маса има в Кресненското дефиле и прохода „Предел“. Проходите на територията на областта са отворени. \r\nЛивия НИНОВА", "date": "2018.10.25", "title": "Благоевград: Спокойна е обстановката в областта, няма данни за инциденти заради силен вятър"}
{"url": "http://www.focus-news.net/news/2018/10/25/2582434/mo-na-rusiya-upravlenieto-na-bezpilotnite-letatelni-aparati-izvarshili-napadenie-sreshtu-ruskite-bazi-v-siriya-e-vodeno-ot-amerikanski-razuznavatelen-samolet.html", "text": "Управлението на безпилотните летателни апарати, атакували руската база „Хмеймим“ и центъра за доставки в пристанищния град Тартус в Сирия, е извършено от американския разузнавателен самолет „Посейдон-8\". Това бе обявено в четвъртък на пленарната сесия на форум за сигурност в Пекин от заместник-министъра на отбраната на Руската федерация, полковник Александър Фомин, предава  TACC . \r\n„13 дрони са били в единен боен ред, контролиран от общ екип. По това време американски разузнавателен самолет „Посейдон-8“ е патрулирал в Средиземно море в продължение на осем часа\", поясни Фомин.  \r\nСпоред него, когато БПЛА са попаднали под действието на руските системи за радиолекетронно заглушаване, те са били превключени на ръчно управление. „То е контролирано не от някакъв селянин, а от нормален, модерно оборудван „Посейдон-8“. Той е поел ръчното управление“, разкри руският заместник-министър на отбраната. \r\nКакто по-рано съобщиха от военното ведомство в Москва, на 6 януари опозиционните сили в Сирия за първи път използваха безпилотни летателни апарати по време на атаката срещу руската въздушна база „Хеймим“и срещу центъра за доставки на флота в Тартус. Атаката бе успешно отблъсната: бяха свалени седем дрони, над шест бяха изведени извън строя. В същото време Министерството на отбраната подчерта, че решенията, прилагани от управляващите безпилотните машини, може да са взети само от технологично развита страна и отправи предупреждения за опасността от повторение на подобни атаки в която и да е страна по света. \r\n„Това трябва да бъде спряно: за да не се бориш с високотехнологичните оръжия на терористи, трябва да спреш да ги оборудваш\", заключи Фомин.  . Тереза Герова", "date": "2018.10.25", "title": "МО на Русия: Управлението на безпилотните летателни апарати, извършили нападение срещу руските бази в Сирия, е водено от американски разузнавателен самолет"}
{"url": "http://www.focus-news.net/news/2018/10/25/2582437/korneliya-ninova-bsp-vnesohme-alternativata-si-v-danachnata-politika-za-namalyavane-na-neravenstvata.html", "text": "Вчера внесохме своята алтернатива в данъчната политика. Същността на тази политика, която е много различна от тази на управляващите, е намаляване на неравенствата, мерки срещу сивата икономика, за младите семейства и децата. Това каза в Народното събрание лидерът на БСП Корнелия Нинова, предаде репортер на  Агенция „Фокус“ . „Както вече стана традиция, ПГ на БСП внася алтернативен бюджет за 2019 година. Днес започваме с алтернативата в данъчната политика“, заяви тя. „Един от най-големите проблеми в България е неравенството и огромната „ножица“ в доходите на различни групи от граждани“, обърна внимание лидерът на левицата. Според Корнелия Нинова, ако се запази сегашният модел на данъчно облагане, каквото предлага правителството, проблемът не само няма да бъде решен, а и ще се задълбочава. Тя обясни, че в алтернативата си в данъчната политика БСП стъпва на европейски изследвания и на „джини“ индекса за неравенствата. „В Европа той показва средно 25%, в България е 40%. България е държавата в Европа с най-голяма поляризация в доходите“, заяви Корнелия Нинова и уточни, че от левицата са изискали статистика и от Министерството на финансите. „Не правим случайни прогнози, не стъпваме на наши предположения, а на официалната статистика“, каза още тя. \r\nБиляна ИВАНОВА", "date": "2018.10.25", "title": "Корнелия Нинова, БСП: Внесохме алтернативата си в данъчната политика за намаляване на неравенствата"}
{"url": "http://www.focus-news.net/news/2018/10/25/2582443/libertas-makedoniya-vseki-den-edin-grazhdanin-na-bosna-i-hertsegovina-se-otkazva-ot-pasporta-si.html", "text": "В Босна и Херцеговина най-малко един човек дневно се отказва от гражданството си,  съобщава македонското електронно издание  „Либертас“ . \r\nПо данни на Министерството за граждански въпроси, за последните 20 г. от паспорт на Босна и Херцеговина са се отказали 80 хил. граждани, което е равносилно на изчезването на един град. Демографите предупреждават, че проблемът се крие в това, че държавата остава без работоспособно и репродуктивно население. Най-често за приемането на чуждо гражданство значение имат икономическите фактори или „екзистенциални“ проблеми. \r\nУточнява се, че най-много граждани на Босна и Херцеговина са се отказали от родината си през 2003 г. – около девет хиляди. През следващите години броят на отказалите се от гражданство е намалявал. През 2016 г. обаче ситуацията отново се е променила – тогава от паспорт се е отказвал по един човек дневно. \r\nЛицата, които желаят да върнат паспорта си, не са длъжни да посочват други причини, освен че им се гарантира предоставяне на гражданство в друга страна.  Тереза Герова", "date": "2018.10.25", "title": "„Либертас“ (Македония): Всеки ден един гражданин на Босна и Херцеговина се отказва от паспорта си"}
{"url": "http://www.focus-news.net/news/2018/10/25/2582446/korneliya-ninova-bsp-vnesohme-predlozhenie-pravitelstvoto-da-mozhe-da-harchi-samo-ot-1-ot-izlishaka-v-byudzheta.html", "text": "Днес внесохме в деловодството на парламента промени в Закона за публичните финанси, с които казваме, че правителството, което и да е то, ще може да харчи 1% от излишъка с постановление на Министерски съвет. Всичко останало става през парламента, с актуализация на бюджета. Това каза в Народното събрание лидерът на БСП Корнелия Нинова, предаде репортер на  Агенция „Фокус“ . „Надяваме се законът да бъде гласуван бързо. Да бъде приет и прилаган така, както изисква нормалността“, заяви тя. „Традиционно стана министър-председателят да харчи излишъкът от бюджета в държавата еднолично, според него целесъобразно“, обяви Корнелия Нинова. „Години наред сме се борили с това, виждаме, че се задава и тази година“, посочи тя. „До края на годината се канят да изхарчат близо 2 млрд. излишък, за няколко месеца- абсолютно непрозрачно, не по правилата през парламента“, обърна внимание лидерът на левицата. „Тази политика е целенасочена и удря в същността на българската държава. Да събираме пари от всички, а един да си ги харчи, както си реши“, заяви Корнелия Нинова. \r\nБиляна ИВАНОВА", "date": "2018.10.25", "title": "Корнелия Нинова, БСП: Внесохме предложение правителството да може да харчи само от 1% от излишъка в бюджета"}
{"url": "http://www.focus-news.net/news/2018/10/25/2582447/dimitar-nikolov-kmet-na-burgas-spechelihme-parvite-olimpiyski-zlatni-medali-za-balgarskiya-sport-v-novata-mu-istoriya.html", "text": "Спечелихме първите олимпийски златни медали за българския спорт в новата му история. Това каза кметът Димитър Николов по време на посрещането на бургаската смесена двойка, златни медалисти по спортна акробатика Мариела Костадинова и Панайот Димитров, предаде репортер на  Радио „Фокус“ – Бургас . По думите му тази победа ще донесе нов „тласък“ на акробатиката в Бургас – не само финансов, но и емоционален. „По този начин биха започнали да се записват повече деца, желаещи да тренират този спорт, а това би ни дало възможност да осигурим по-добра материална база“, каза кметът. Той добави, че много усилия и лишения са довели до спечелването на златните медали за двамата спортисти. „Спомням си срещата ни, когато Мариела и Панайот се подготвяха за предстоящата олимпиада в Буенос Айрес. Тогава те поеха сериозен ангажимент, че без медали няма да се връщат. Искам специално да благодаря на родителите им за това, че са отгледали изключително борбени деца със силен спортен дух и енергия, както и на всички, които им помогнаха“, посочи още Николов. Според него нивото, което спортистите са успели да защитят на тази младежка олимпиада, ще спомогне за достигането на следващия спортен връх – Олимпиадата в Токио през 2020 г. \r\nМария ГЕОРГИЕВА", "date": "2018.10.25", "title": "Димитър Николов, кмет на Бургас: Спечелихме първите олимпийски златни медали за българския спорт в новата му история"}
{"url": "http://www.focus-news.net/news/2018/10/25/2582442/krasimir-andonov-direktsiya-natsionalen-park-rila-v-noviya-informatsionen-tsentar-turistite-shte-mogat-da-poluchavat-danni-za-biologichnoto-ni-raznoobrazie.html", "text": "Поставяме началото на изграждането на Посетителски информационен център, който се реализира по проект „Засилване на капацитета на защитени зони чрез иновативна методология за устойчивост“, с акроном: BIO2CARE. Това каза пред  Радио „Фокус“ – Пирин  Красимир Андонов, директор на Дирекция „Национален парк Рила“. „В този център ще може да се предоставя информация на всички посетители за биологичното разнообразие в парка, за правилата, свързани с тяхното поведение. Специфичното при този център е, че ще бъде достъпен за хора в неравностойно положение, като ще бъдат изградени специални рампи“, каза още Андонов. Той добави, че проектът се финансира по Програмата за трансгранично сътрудничество ИНТЕРРЕГ V-A „Гърция – България 2014 – 2020“. \r\nЛивия НИНОВА", "date": "2018.10.25", "title": "Красимир Андонов, Дирекция „Национален парк Рила“: В новия информационен център туристите ще могат да получават данни за биологичното ни разнообразие"}
{"url": "http://www.focus-news.net/news/2018/10/25/2582448/veliko-tarnovo-akusherka-izrodi-bliznatsi-v-lineyka-po-pat-kam-bolnitsata.html", "text": "Акушерка изроди близнаци в линейка по път към болницата. Това съобщиха за  Радио „Фокус“ – Велико Търново  говорителят на Многопрофилната областна болница за активно лечение „Д-р Стефан Черкезов“ Мирела Дончева. Двете момиченца са родени късно снощи. Те са недоносени и са настанени в Неонатологичното отделение при болницата. Състоянието им към момента е добро. Децата са с тегло съответно тегло 1,940 грама и 2,100 грама. В момента са в кувьози, с инфекция и за тях се грижи целият екип на отделението. \r\nЛуиза ТРАНЧЕВА", "date": "2018.10.25", "title": "Велико Търново: Акушерка изроди близнаци в линейка по път към болницата"}
{"url": "http://www.focus-news.net/news/2018/10/25/2582452/stara-zagora-obshtinskiyat-savet-prie-gradat-da-bade-obyaven-za-grad-na-balgarskata-boyna-slava.html", "text": "На редовното октомврийско заседание на Общинския съвет бе прието предложението на общинския съветник от ВМРО Антон Андонов Стара Загора да бъде обявен за „Град на Българската бойна слава“. Това съобщиха от пресцентъра на  Община Стара Загора . Подкрепено бе с 44 гласа „За“, като 1 даде отрицателен вот, а 4-ма гласуваха с „въздържал се“. Следва процедура по изготвяне на необходимите документи, за да бъдат адресирани до Президента на Република България, Народното събрание и Министерски съвет за издаване на Указ, който да обяви решението.  \r\nНад 40 бяха предложенията, които местният парламент разгледа. Съветниците подкрепиха включването на Стара Загора към Интегрирания проект „Българските общини работят заедно за подобряване на качеството на атмосферния въздух“, финансиран по Програма LIFE на Европейския съюз. Продължителността му ще е 6 години, като крайната му фаза е заменянето на печките на твърдо гориво с котли на пелети или газ, от което безплатно ще се възползват 950 старозагорски домакинства.  \r\n„Глобален е проблемът с фините прахови частици, а програма LIFE е добра възможност да намалим нивата им в Стара Загора. Внимателно сме разгледали параметрите. Идеята е да бъдат подпомогнати семейства с минимални доходи, които не могат сами да си позволят смяна на отоплителните уреди на твърдо гориво, които използват“, обобщи мотивите на администрацията ресорният зам.-кмет Йордан Николов. Той каза още, че в Стара Загора през последните 2 години регистрираните нива на фини прахови частици са в границите на допустимите норми. Заместник-кметът подчерта, че ако Общината бъде одобрена от програмата, ще се извърши обследване на районите на града, в които се използва най-много отопление на твърдо гориво, за да решат експертите къде да бъде насочена помощта.  \r\nГласувано бе и предложението на временната комисия за избраните 39 съдебни заседатели при Окръжен съд – Стара Загора за мандат 2019-2023.  \r\nСъветниците разгледаха още и таксиметровия превоз на пътници. Определени бяха 560 броя таксиметрови автомобили, които да работят на територията на община Стара Загора. Определени бяха  минимална цена за таксиметров превоз на пътници за един километър пробег в размер на 0.70 лв. за дневна и нощна тарифа и максимална цена за таксиметров превоз на пътници за един километър пробег в размер на 0.90 лв. за дневна и нощна тарифа.  \r\nОбщинският съвет одобри 7 двойки, които бяха част от втория прием на документи, да получат по 1400 лева финансова помощ за асистирана репродукция.     \r\nОтпусната бе еднократна парична помощ на Силвия Томова – художествен ръководител на Балета на Държавна опера Стара Загора. Помощта е във връзка с влошеното състояние на дясната тазобедрена  става на примата.  \r\nОбщинските съветници подкрепиха предложението на кмета Живко Тодоров за поставянето на мемориален знак в памет на д-р Евгений  Желев (1957 – 2017), който бе два мандата кмет на Стара Загора, лекар, народен представител, политик, общественик.", "date": "2018.10.25", "title": "Стара Загора: Общинският съвет прие градът да бъде обявен за „Град на Българската бойна слава“"}
{"url": "http://www.focus-news.net/news/2018/10/25/2582453/fokus-makedoniya-opredeliha-zoran-zaev-kato-noviya-gotse-delchev.html", "text": "Бившият директор на Управлението за предотвратяване на прането на пари и финансиране на тероризма Ване Цветанов отправи серия хвалби към министър-председателя Зоран Заев, като го определи като новият, модерен Гоце Делчев, съобщава електронното издание на македонския  „Фокус“ . \r\n„Без разлика дали му поставят етикет на предател или не, според мен Зоран Заев е новият и модерен Гоце Делчев. Той вижда нещата 100 години напред. Споразумението за името не е приключило и има неща, които трябва да бъдат определени. Самото поведение от върха на ВМРО-ДПМНЕ изпрати лоши послание. В бъдеще е малко вероятно опозицията да успее да създаде добри отношения със страните от западния свят\", отбеляза Цветанов. Агенция „Фокус“ припомня: \r\nВане Цветанов е роден през 1978 г. в град Кочани, Република Македония. Средното си образование завършва в Скопие, а през 2001 г. се дипломира в УНСС - София със специалност „Икономика и маркетинг”. До 2006 г. работи в сферата на частния бизнес, а след идването на власт на Никола Груевски, става част от екипа му като директор на Управлението за предотвратяване на прането на пари и финансиране на тероризма. Четири години по-късно той си подава оставката, като отправя обвинения срещу Груевски в лицемерие и селективност в борбата срещу организираната престъпност. Година по-късно става част от ВМРО-ДП на бившия македонски премиер Люпчо Георгиевски, където изпълнява функциите на говорител на и финансов директор на партията, а също и ръководител на центъра за комуникации и финансов директор на партията. През  2013 г. е арестуван по време на спецоперацията „Шпиони” на кабинета на Груевски.  Тереза Герова", "date": "2018.10.25", "title": "„Фокус“ (Македония): Определиха Зоран Заев като новия Гоце Делчев"}
{"url": "http://www.focus-news.net/news/2018/10/25/2582449/burgas-nyama-podadeni-signali-za-intsidenti-v-obshtinata-vav-vrazka-s-obyaveniya-zhaltiya-kod-za-silen-vyatar.html", "text": "Няма подадени сигнали за инциденти в общината във връзка с обявения жълтия код за силен вятър. Това съобщи за  Радио „Фокус“ - Бургас  дежурния към Общината. От пресцентъра на Община Бургас съобщиха, че общинските сгради са обезопасени, а дърветата се обхождат постоянно, като превантивна мярка. \r\nВсички пристанища са отворени за маневриране, сочи справка на сайта на ДП „Пристанищна инфраструктура“. \r\nОт пресцентъра на летище „Бургас\" съобщиха, че нямам въведени ограничения към момента, процедира се според метеорологичните условия. Приземените самолети са обезопасени. Според говорителя на летище „Бургас\" се планират дори доста полети до края на деня. \r\nДеница ДИМИТРОВА", "date": "2018.10.25", "title": "Бургас: Няма подадени сигнали за инциденти в общината във връзка с обявения жълтия код за силен вятър"}
{"url": "http://www.focus-news.net/news/2018/10/25/2582451/varna-67-godishna-zhena-e-postradala-pri-intsident-s-gazova-butilka-v-zhilishte-na-ul-tsar-asen.html", "text": "67-годишна жена е леко пострадала при инцидент с газова бутилка в жилище на ул. „Цар Асен“. Това съобщиха от  ОДМВР – Варна . Злополуката е станала на 24 октомври малко преди 15.00 часа на ул. „Цар Асен“. Причината за инцидента е техническа неизправност на маркуч на газова бутилка. Нанесени са щети по дограмата на терасата, като паднали предмети и стъкла са увредили шест леки автомобила, намиращи се отдолу. Леко е пострадала и 67-годишна жена, живуща на адреса, която е получила леки изгаряния, като не се е наложило настаняване в болнично заведение.", "date": "2018.10.25", "title": "Варна: 67-годишна жена е пострадала при инцидент с газова бутилка в жилище на ул. „Цар Асен“"}
{"url": "http://www.focus-news.net/news/2018/10/25/2582450/d-r-stefan-kirilov-natsionalen-park-rila-posetitelskiyat-informatsionen-tsentar-na-parka-shte-bade-izgraden-na-dva-etazha-a-stroezhat-shte-prodalzhi-4-mesetsa.html", "text": "С Посетителския информационен център на Дирекция „Национален парк Рила“, който започваме да изграждаме в старинния квартал „Вароша“ на Благоевград, ще обхванем туристите от града, както и онези, които тръгват към защитената територия на парка. Това каза пред  Радио „Фокус“ – Пирин  д-р Стефан Кирилов, главен експерт в Дирекция „Национален парк Рила“. По думите му самият център ще бъде изграден в рамките на около 4 месеца. „Основното предназначение на центъра е да представя информация на туристите в „Национален парк Рила“, свързана с богатото биологично разнообразие – растенията, животните, съхранението на горските еко системи, както и уникалните природни забележителности. Освен това на туристите ще се разясняват и правилата за поведение“, каза още д-р Кирилов. Той добави, че центърът ще бъде обособен и за хора, които имат специфични потребности. „Всъщност това ще бъде един достъпен център както за тях, така и за децата от детските градини, ученици, студенти и туристи и всички клубни форми, които се интересуват от богатото биологично разнообразие на „Национален парк Рила“, допълни д-р Кирилов. Той подчерта, че центърът ще бъде изграден на две нива, като на първото ще има зала за интерпретация с около 40 места, както и експозиционна зала, където експертите на парка ще провеждат презентации, лекции, беседи и прожекции на филми и клипчета за защитената територия. \r\nЛивия НИНОВА", "date": "2018.10.25", "title": "Д-р Стефан Кирилов, Национален парк „Рила“: Посетителският информационен център на парка ще бъде изграден на два етажа, а строежът ще продължи 4 месеца"}
{"url": "http://www.focus-news.net/news/2018/10/25/2582455/evrodeputatat-georgi-pirinski-nalozhitelni-sa-speshni-merki-na-evrokomisiyata-sreshtu-zadalbochavashtite-se-neravenstva.html", "text": "На 24 октомври Европейският парламент обсъди Годишния доклад на Европейската сметна палата по изпълнението на бюджета на Съюза за 2017 г.  В изказването си евродепутатът Георги Пирински изтъкна констатацията в Доклад, че към днешна дата през текущия период 2014-2020 г., на държавите членки са били разплатени два пъти по-малко средства по фондовете за сближаване в сравнение със съответната пета година на предходния (по последни данни към 30 септември тази година - 22% срещу над 40% към същата дата на 2011 г.), съобщиха от  пресофиса на Георги Пирински . В светлината на продължаващите и задълбочаващи се неравенства в рамките на Евросъюза - регионални, социални и икономически - това състояние е крайно тревожно, тъй като посочените неравенства все по-пряко застрашават самото бъдеще на Съюза.  \r\nВ тази връзка Пирински открои особената отговорност на Европейската комисия, поради нейната водеща роля за успешното използване на фондовете. Той отправи пряка критика към Комисията, която сякаш се задоволява с разбирането „вземаме мерки, всичко е под контрол“. Напротив, наложителен е обрат в нейните действия, за да се избегне ново струпване на неразплатени средства в края на текущия период, както и блокирането  на разплащания в началото на следващия 2021-2027 г. (подобно на допуснатото през 2014 г., 2015 г. и дори 2016 г.) поради късното утвърждаване на необходимите регламенти, програми и органи, за което водещата роля е именно на Еврокомисията.", "date": "2018.10.25", "title": "Евродепутатът Георги Пирински: Наложителни са спешни мерки на Еврокомисията срещу задълбочаващите се неравенства"}
{"url": "http://www.focus-news.net/news/2018/10/25/2582456/plovdiv-lek-avtomobil-e-izgoryal-pri-pozhar-v-asenovgrad.html", "text": "Лек автомобил „Пежо“ е изгорял при пожар в Асеновград. Това съобщи за  Радио „Фокус“ – Пловдив  говорителят на Областната дирекция на МВР. Сигналът е подаден в 02.45 часа тази нощ на тел. 112. Огънят унищожил напълно паркираната на ул. „Оборище“ кола, използвана от 33-годишен жител. Местопроизшествието е запазено, извършен е оглед. Причините за запалването се изясняват от служители в районното управление. \r\nТони МИХАЙЛОВ", "date": "2018.10.25", "title": "Пловдив: Лек автомобил е изгорял при пожар в Асеновград"}
{"url": "http://www.focus-news.net/news/2018/10/25/2582457/silistra-72-godishna-zhena-e-stanala-zhertva-na-telefonna-izmama-sas-sumata-ot-12-470-lv.html", "text": "72-годишна жена е станала жертва на телефонна измама със сумата от 12 470 лв. Това съобщиха от  ОДМВР - Силистра . Измамената жена е оставила парите под чемшир в Дунавския парк. Обаждането постъпило вчера на стационарния телефон на жената. По класическата схема отначало тя била изнудвана да даде пари за лечение на близък, а след това с нея се свързал мним „комисар“, който поискал съдействие за залавяне на измамниците. Без да подлага на съмнение чутото, жената изтеглила от банковата си сметка спестяванията си и ги сложила под чемшир в парка. По случая е образувано досъдебно производство.", "date": "2018.10.25", "title": "Силистра: 72-годишна жена е станала жертва на телефонна измама със сумата от 12 470 лв."}
{"url": "http://www.focus-news.net/news/2018/10/25/2582454/komisar-mariya-gabriel-novite-tehnologii-mogat-da-badat-silno-orazhie-sreshtu-trafika-na-hora.html", "text": "Важно е да не губим от поглед факта, че интернет влияе върху всички фази на трафик на хора – от набирането онлайн, през  транспортирането и експлоатирането до подкрепата за жертвите. Технологиите позволяват на трафикантите да имат достъп до широк кръг от потенциални жертви и да извършват престъпни деяния в по-кратък период от време и в по-голям мащаб. Но интернет и технологиите са силно оръжие и в ръцете на всички нас, което можем да обърнем срещу трафикантите.  Информационните кампании онлайн за повишаване на осведомеността  по проблема и за превенция са важен инструмент в борбата със съвременното робство.  Това заяви българският еврокомисар по цифровата икономика и общество Мария Габриел при откриването на конференцията \"Трафик на хора и киберпрестъпления: връзки, противодействие и превенция\", която се проведе в София по повод Европейския ден за борба с трафика на хора. Форумът се превърна в платформа за по-добро проучване на връзката между трафика на хора и интернет и очертаване на решения за засилване на борбата с това тежко престъпление, се казва в съобщение от  Представителството на ЕК в България. \r\nМария Габриел отбеляза ролята на кампанията SaferInternet4EU, която стартира  през февруари, даваща конкретни съвети за кибер хигиена, прилагането на които могат да помогнат не само на младите хора да разпознават опасностите, дебнещи в интернет. Комисарят наблегна още, че засиленото сътрудничество с платформите и доставчиците на интернет услуги също е много важен фактор за противодействие на трафика на хора. \"В Европейската комисия работим за мерки срещу незаконното съдържание онлайн, особено съдържащото сексуално насилие над деца. Изчерпателна база данни с широк достъп също може да подкрепи работата на правоприлагащите органи за засичане онлайн на трафика на хора и разбиване на бизнес моделите на престъпниците\", подчерта Мария Габриел.  \r\nТя отправи апел и за единни и координирани действия за подкрепа на жертвите, като им се гарантира по-добър достъп до защита на техните права и им се дадат възможности да изградят наново живота си. \"Решаваща роля в този контекст имат и онлайн платформите, от които трябва да бъде премахвано съдържание, свързано с жертвите, докато са били в оковите на трафика\",  отбеляза българският еврокомисар.  \r\nМария Габриел информира, че скоро Европейската комисия ще публикува доклад за напредъка в борбата с трафика на хора, който ще може да послужи на ангажираните с проблема  за следващи решителни стъпки. \"За успеха ни е важно да бъдем заедно и единни на всички нива – местно, национално, европейско. Само от общите ни усилия зависи да отправим послание за нетърпимост и прекъснем веригата на трафика на хора\", заключи комисарят по цифровата икономика и общество Мария Габриел.", "date": "2018.10.25", "title": "Комисар Мария Габриел:  Новите технологии могат да бъдат силно оръжие срещу трафика на хора"}
{"url": "http://www.focus-news.net/news/2018/10/25/2582460/tsveta-karayancheva-gerb-vnesohme-promeni-v-nakazatelniya-kodeks-za-zashtita-na-zhertvite-ot-domashno-nasilie.html", "text": "Внесохме промени в Наказателния кодекс, с които да дадем широка защита на жените и децата, срещу домашното насилие и всички други форми на агресия и насилие срещу тях. Това каза на брифинг председателят на парламента и депутат от ГЕРБ Цвета Караянчева, предаде репортер на  Агенция „Фокус“ . „Заявявам личния си ангажимент към законопроекта, защото представляващият законодателната институция трябва да има ясна и еднозначна позиция в защита на жертвите на домашно насилие“, обяви тя. „Тези престъпления винаги ни разтърсват, когато ги видим в медиите. Ужасяваме се, разстройваме се, пускаме сълза, но помним ли още Виола Николова, убивана в продължение на часове от приятеля си“, попита Цвета Караянчева. „Дано да има по-малко такива жертви. Точно заради това правим тази стъпка“, изтъкна тя. „Докато ние като законодателна власт не кажем ясно, твърдо и сплотено, че е дошло време за реални действия срещу насилниците, жертвите ще си отиват една по една и ние ще ги забравяме, ще избледняват“, коментира Караянчева. „Искам да благодаря за помощта на експертите от Министерството на правосъдието, които заедно с народните представители, реализираха документа“, каза още тя. \r\nБиляна ИВАНОВА", "date": "2018.10.25", "title": "Цвета Караянчева, ГЕРБ: Внесохме промени в Наказателния кодекс за защита на жертвите от домашно насилие"}
{"url": "http://www.focus-news.net/news/2018/10/25/2582459/teodora-todorova-sofiyska-voda-kompaniyata-izgradi-nova-platforma-za-efektivno-obsluzhvane-na-nashite-klienti.html", "text": "Във връзка с приоритетите на компанията - изградихме нова платформа, наречена „Пегас“, която следи за ефективно обслужване на клиентите. Това каза директор „Проекти“ в \"Софийска вода\" Теодора Тодорова при технологична демонстрация при пречиствателна станция питейни води „Бистрица“, предаде репортер на  Агенция „Фокус“ . По думите й в последните години дружеството инвестира в иновациите и търси нови устойчиви системи за работа. „Трябваше да подготвим и служителите в компанията за тази дигитална трансформация и да се приеме нововъведението. Вместо по факс да чакат да получат задачите си, те да работят от място с таблети“, обясни тя. „Така те, не само че получават информация на момента, но имат и отговорността незабавно да докладват това, което са установили при проверката на тези сигнали на терен“, изтъкна още Теодора Тодорова. Тя уточни, че тази платформа е дала възможност за по-бърза обработка на информацията и съответно по-бързо реагиране и разрешаване на определен проблем.  Тодорова обясни, че новата платформа е изградена на базата на вътрешните стандарти на компанията. \r\n„Най-високо приоритетни са сигналите, които са свързани със спиране на водоподаване или качеството на водата. За нас това са двата най-високи приоритети и ние се стремим да реагираме на тях до 2 часа“, каза тя. Теодора Тодорова обясни, че с внедряване на иновацията, компанията вече има възможности да следи и да обработва информацията за това, какви инфраструктурни ремонти са се извършвали преди, колко често са правени върху дадени участъци. Тя поясни, че това приложение е свързано с останалите платформи за работа в компанията.  \r\n„Системата е сериозно защитена и надежда. Нейното използване има и екологично предимство от пестене на хартия“, допълни тя. По думите й преди въвеждане на платформата, процесът на обработване на информацията е бил труден и е отнемал много време.  \r\nДаяна ДЮЛГЕРОВА", "date": "2018.10.25", "title": "Теодора Тодорова, \"Софийска вода\": Компанията изгради нова платформа за ефективно обслужване на нашите клиенти"}
{"url": "http://www.focus-news.net/news/2018/10/25/2582458/blagoevgrad-shofyorite-tryabva-da-se-dvizhat-s-povisheno-vnimanie-prez-tunel-kriviya-po-pat-i-1-blagoevgrad-kulata-poradi-lipsa-na-osvetlenie-zaradi-avariya.html", "text": "Шофьорите трябва да се движат с повишено внимание и съобразена скорост през тунел \"Кривия\" по път I-1 Благоевград - Кулата поради липса на осветление от възникнала авария на електропреносната мрежа. Това съобщиха от пресцентъра на  Агенция „Пътна инфраструктура“ .", "date": "2018.10.25", "title": "Благоевград: Шофьорите трябва да се движат с повишено внимание през тунел \"Кривия\" по път I-1 Благоевград - Кулата поради липса на осветление заради авария"}
{"url": "http://www.focus-news.net/news/2018/10/25/2582461/stara-zagora-obshtina-kazanlak-shte-predyavi-sadeben-isk-kam-firmata-izpalnitel-na-skeytbord-ploshtadka-po-proekt-na-op-regionalno-razvitie.html", "text": "Площадката за скейтборд е проектирана безвъзмездно, проектът е дарен от колектив казанлъшки архитекти и е изпълнена за ползване от скейтбордисти, но за съжаление тя се ползва три години основно от велосипедисти и т.н „дърт джъмп“ скокове, не по предназначение, което е основната причина за разрушаване на съоръженията. Това каза кметът Галина Стоянова по време на сесия на Общинския съвет в Казанлък, във връзка с питане по този въпрос на общински съветник, предаде кореспондент на  Радио „Фокус“ . Кметът поясни, че осветителните тела  на площадката са сменяни многократно, но се чупят целенасочено от младежите вечер. На обекта се извършват периодични проверки на място, както от страна на Община Казанлък, така и от страна на Управляващия орган на Оперативна програма „Регионално развитие“ 2007-2013 г.  \r\n„В последните години наблюдаваме тенденция към увеличаване на вандалски прояви във всички части на града. В тази връзка успоредно с мерките за отстраняване на щетите се изпълняват  и мерки за разширяване вида и периметъра на видеонаблюдение“, каза още Стоянова. Тя добави, че във връзка с нанесени повреди по рамките е въведена временна забрана за ползване на скейборд площадката до отстраняване на повредите.  \r\nКъм момента рампите се изпълняват с бетон, за да се ползват от велосипедисти и скейтбордисти, без да се нарушава конструкцията им и за да са устойчиви на вандализъм. В момента рампите на площадката са в процес на ремонт, подменени са осветителните тела в заградения периметър. Предстои да бъдат подменени осветителните тела извън оградената територия, в района на катерачната стена, когато се пусне за ползване цялата площадка. \r\nПо повод отправено питане какъв е гаранционният срок за качеството на извършените работи на този обект и отправени ли са писмени претенции към фирмата изпълнител, кметът на Община Казанлък посочи, че гаранционните срокове започват да текат от деня на въвеждането на строителния обект в експлоатация, като в договора с Изпълнителя е записано, че гаранционният срок не трябва да бъде по-малък от сроковете предвидени в Наредба №2 от 31.07.2003 г. за въвеждане в експлоатация на строежите и минималните гаранционни срокове за изпълнение на строителни и монтажни работи. \r\nСъгласно Наредба №2 минималните гаранционни срокове на изпълнени строителни и монтажни работи, съоръжения и строителни обекти са за всички видове новоизпълнени строителни конструкции на сгради и съоръжения, включително и за земната основа под тях - 10 години. За всички видове строителни, монтажни и довършителни работи - подови и стенни покрития, тенекеджийски, железарски, дърводелски и др., както и за вътрешни инсталации на сгради - 5 години; \r\nВъв връзка с констатирани дефекти след въвеждане в експлоатация на площадката, съгласно договора с фирмата изпълнител, Община Казанлък е предявила писмено и устно претенции като е срещнала отказ за изпълнение от страна на фирмата.  \r\nСрокът на устойчивост на проекта стартира от датата на приключване на проекта, която е 18 декември 2015 г. Датата, на която изтича петгодишният срок на устойчивост на проекта, е 18 декември 2020 г. \r\n„В тази връзка, Община Казанлък има право да предяви претенции към фирмата изпълнител и да предприеме всички мерки за защита на своите права. Предстои предявяване на иск в съда, тъй като фирмата отказва да поеме отговорност по Наредба №2“, каза още кметът Галина Стоянова. \r\nСлавяна ГАЙДАРОВА", "date": "2018.10.25", "title": "Стара Загора: Община Казанлък ще предяви съдебен иск към фирмата изпълнител на скейтборд площадка по проект на ОП „Регионално развитие“"}
{"url": "http://www.focus-news.net/news/2018/10/25/2582463/krasimir-georgiev-zam-kmet-na-dupnitsa-nadyavame-se-da-ni-bade-otpusnat-dopalnitelen-finansov-resurs-za-proekti-po-operativna-programa-regioni-v-rastezh.html", "text": "Надяваме се да ни бъде отпуснат допълнителен финансов ресурс за проекти по Оперативна програма „Региони в растеж”. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му има изпълнение на съответните етапни цели, касаещи определен вид верифициране на разходите. „Предстои ремонта на младежкия дом. Един дълго чакан ремонт, който до определена степен зависи от това, кога реално ще започне да действа така наречения фонд на фондовете. Там самото финансиране е по малко по-различна схема от тази за пълна безвъзмездна финансова помощ”, каза Красимир Георгиев. По думите му ще бъдат осъществени и няколко проекта по социална сфера. Необходимо е се получи ресурс за облагородяването на жилищен комплекс „Елица”. „В самата инвестиционна програма имаме резервни обекти. Тя може да се допълни по установения ред. Правим всичко възможно. Надявам се да има останал ресурс и да се оцени, че успяхме да реализираме изключително сложни обекти”, каза Красимир Георгиев. \r\nВенцеслав ИЛЧЕВ", "date": "2018.10.25", "title": "Красимир Георгиев, зам.-кмет на Дупница: Надяваме се да ни бъде отпуснат допълнителен финансов ресурс за проекти по Оперативна програма „Региони в растеж”"}
{"url": "http://www.focus-news.net/news/2018/10/25/2582462/d-r-stefan-kirilov-natsionalen-park-rila-ekopatekata-zapazena-parangalitsa-shte-bade-prisposobena-za-hora-sas-spetsifichni-potrebnosti.html", "text": "Екопътека „Запазена Парангалица“ ще бъде приспособена за хора със специфични потребности в рамките на проекта за изграждане на Посетителски информационен център на парк „Рила\" в Благоевград. Това каза пред  Радио „Фокус“ – Пирин  д-р Стефан Кирилов, главен експерт в Дирекция „Национален парк Рила“. По думите му в заданието е заложено в центъра да се работи много с младите хора и с посетителите, а пък за хората със специфични нужди са предвидени няколко дейности. „Една от тях е създаване на продукти с информация за „Национален парк Рила“ на Брайлови страници, а също така и екопътека „Запазена Парангалица“ ще бъде обособена за хора със специфични нужди“, каза още д-р Кирилов. Той добави, че изграждането на центъра ще продължи 120 календарни дни, но след необходимите документи, които са по ЗУТ. „Надяваме се, че с началото на активния туристически сезон, което е около месец май за парка, центърът вече ще функционира. В рамките на проекта сме включили организирането на образователни програми“, добави д-р Кирилов. Той отбеляза, че са предвидени 4 модулни обучения. „С новата сграда ще бъде запазен архитектурният облик на кв. „Вароша“, тъй като и административната сграда на Национален парк „Рила“ изглежда така“, подчерта д-р Кирилов. \r\nЛивия НИНОВА", "date": "2018.10.25", "title": "Д-р Стефан Кирилов, Национален парк „Рила“: Екопътеката „Запазена Парангалица“ ще бъде приспособена за хора със специфични потребности"}
{"url": "http://www.focus-news.net/news/2018/10/25/2582465/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.25", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/25/2582468/sport-antoni-zdravkov-shte-napravi-debyut-kato-starshi-trenyor-na-ludogorets.html", "text": "Днес своя дебют като старши треньор на Лудогорец ще направи Антони Здравков. Това ще е и негов първи мач като наставник в евротурнирите. Напрежението е голямо, защото в Делиормана не са свикнали да губят. Към днешна дата те са на път да запишат най-слабата си кампания в групова фаза. Новият треньор има да решава една основна дилема по състава и тя е свързана с това, на кого да гласува доверие на върха на атаката. Дали да заложи на типичен таран, или на лек и бърз нападател. В първия случай опциите са Брандао и Якуб Швиерчок. Клаудиу Кешерю е с контузия от мача с Левски и е малко вероятно да започне. Полякът бе реабилитиран, след като не попадаше в плановете на Пауло Аутуори, а Брандао вече поведе атаката при визитата на Цюрих, но без успех. \r\nАко Сухия реши да прибегне до стратегиите на други наставници преди него - Димитър Димитров и Георги Дерменджиев, с фалшива деветка, на върха на атаката може да видим и изненада - Жоао Паоло. Вариант, който не е за изключване. \r\nВсички останали позиции са добре познати и новият треньор едва ли ще предприеме промени точно в този момент. Марселиньо ще атакува от задна позиция, подпомаган по крилата от Вандерсон и Лукоки. В средата на терена до Дяков ще е Кампаняро. Карето в отбрана също ще е без изненади. Моци ще си партнира с Недялков, а на двата бека ще са Сисинъо - отдясно, и Натанаел - отляво. Под рамката ще е Ренан. \r\nДвубоят ще е първи за Лудогорец след Аутуори и идва в изключително важен момент. Загуба тази вечер ще сложи край на шансовете за продължаване в следващата фаза.", "date": "2018.10.25", "title": "Спорт: Антони Здравков ще направи дебют като старши треньор на Лудогорец"}
{"url": "http://www.focus-news.net/news/2018/10/25/2582464/general-mayor-tsanko-stoykov-vvs-vseki-izminal-den-vertoletnata-aviatsiya-stava-vse-po-vazhna-i-po-neobhodima-za-grazhdanite.html", "text": "Началото на вертолетната авиация в България беше положена в средата на миналия век и вече 57 години тя е неразделна част от ВВС. Това каза в приветствието си към личния състав на 24-та Авиобаза в Крумово командирът на ВВС генерал – майор Цанко Стойков, предаде репортер на  Радио „Фокус“ - Пловдив . „Всеки изминал ден тя става все по-важна и по-необходима не само за ВВС и за Българската армия, а и за гражданите на Република България”, каза още командирът на ВВС. Ген.-майор Стойков поясни, че наред с множеството военни задачи вертолетната авиация изпълнява и редица мироопазващи, хуманитарни и спасителни мисии – участва в ликвидиране на последствията на природни бедствия и крупни промишлени аварии и всичко това денем и нощем, във всякакви метеорологични условия. „И тези задачи непрекъснато се увеличават. Защото само вие можете да достигнете до трудно достъпни местности при гасенето на пожари и при осигуряването на другите видове въоръжени сили и др.”, каза ген.-майор Стойков. Той добави, че като техен командир е наясно с проблемите, които съществуват пред авиобазата – състоянието на техниката, липсата на необходимите ресурси и последствията от тях. По думите му той е наясно за недостатъчната подготовка на летателния състав и допълнителните отговорности, които поема техническия състав, за да осигури летателната годност на поне част от вертолетите. „Вие изпълнявате все по-сложни и трудни задачи. С това се повишава вашият опит и дава възможност за успешно участие на авиобазата в големи учения. Но това увеличава и риска при изпълняване на полети и задачи при споменатите условия”, добави командирът на ВВС. \r\nВ края на словото си генерал-майор Цанко Стойков призова личния състав да си направи равносметка и да използва своите сили и качества, за да продължи напред, изпълнявайки ангажиментите по защита на държавата и авиационната осигуреност на страната ни. \r\nЦветана ТОНЧЕВА", "date": "2018.10.25", "title": "Генерал-майор Цанко Стойков, ВВС: Всеки изминал ден вертолетната авиация става все по-важна и по-необходима за гражданите"}
{"url": "http://www.focus-news.net/news/2018/10/25/2582469/prof-petar-tsanev-nha-vaznameryavame-da-razgledame-badeshteto-na-art-terapiyata-neynite-nay-aktualni-tendentsii-i-kakvo--predstoi-v-sledvashtoto-desetiletie.html", "text": "Първата Международна Арт терапия, организирана от Националната художествена академия, се провежда в Бургас, предаде репортер на  Радио „Фокус“ - Бургас . Тя е част от Националния конкурс за научно творчески изследвания към Министерството на образованието. \r\n„Конференцията се реализира неслучайно в Бургас, защото само преди месец тук открихме първия филиал на Националната художествен академия и неслучайно засега единствената магистърска програма по Арт терапия“, каза проф. Петър Цанев от Национална художествена академия – София. Според него тя е стартирала много успешно. „Щастливи сме, че точно тук се случва това и затова избрахме този град да се проведе конференцията, а не в София“, каза още проф. Цанев. По думите му в конференцията участват специалисти от няколко страни, но най-силно е присъствието от Русия. „Както ние се гордеем, че имаме повече от 5 години национално акредитирана в държавна институция магистърска програма по Арт терапия, така и нашите колеги от катедрата по Философска антропология и Арт терапия към Московския социално-педагогически институт“, заяви проф. Цанев. Той добави, че темата на конференция е Арт терапия – нови идеи, нови ценности. „Тя ще протече в три модула – методология на Арт терапията, нови идеи, техники и подходи в Арт терапията. Възнамеряваме да разгледаме бъдещето на арт терапията – нейните най-актуални тенденции и какво ѝ предстои в следващото десетилетие“, каза още Цанев. \r\nДеница ДИМИТРОВА", "date": "2018.10.25", "title": "Проф. Петър Цанев, НХА: Възнамеряваме да разгледаме бъдещето на арт терапията – нейните най-актуални тенденции и какво ѝ предстои в следващото десетилетие"}
{"url": "http://www.focus-news.net/news/2018/10/25/2582467/hurriyet-nato-pokazva-muskuli-v-mashtabni-voenni-ucheniya-v-norvegiya.html", "text": "Около 50 хил. войници от страните-членки на НАТО започват най-мащабните военни учения на западния отбранителен съюз от края на Студената война насам - „Единен тризъбец“. Русия вече ги определи като зрелищна демонстрация на сила, отбелязват в редакцията на турския вестник  Hurriyet . \r\n„Единен тризъбец“ стартират на 25 октомври и ще продължат до 7 ноември, а в рамките на провеждането му ще бъде отработена бързата мобилизация на военни за защита на съюзник под атака.  Ръководителят на командването на съвместните сили на НАТО, американският адмирал от ВМС Джеймс Фого заяви, че целта на упражнението е „да покаже, че НАТО е в състояние да се защитава срещу всеки противник. Не от определена държава, а от всекиго\", подчерта Фого. \r\nРусия, която проведе най-големите си военни учения през септември в Далечния изток – „Восток-2018“, официално не бе определена като планиран противник, но след началото на украинската криза едва ли някой би се сетил за друга държава, която би могла да представлява сериозна заплаха за Алианса.  \r\n„Русия не представлява пряка военна заплаха за Норвегия\", увери министърът на отбраната на Норвегия Франк Бакке-Йенсен. „Но в ситуация на сигурност, толкова сложна, каквато имаме днес... един инцидент на друго място може много добре да засили напрежението в северната част на Европа и ние искаме да подготвим Алианса, за да избегнем неприятни инциденти\", добави военният министър на Осло. \r\nУченията се провеждат на фона на многобройните оплаквания на държавния глава на САЩ Доналд Тръмп, че по-голямата част от страните, влизащи в НАТО, не влагат достатъчно средства в отбраната си, въпреки че същевременно американският министър на отбраната успокои съюзниците, като увери, че ангажиментът на Вашингтон към Алианса е „железен“.  \r\nМакар че упражненията ще се извършват на „разумно разстояние“ от 198-километровата граница на Норвегия с Русия в Арктика, Москва изрази гняв по отношение на маневрите. Москва вече няколко пъти изрази недоволство от факта, че САЩ и Великобритания засилват присъствието на военните си в Норвергия, за да ги аклиматизират за военни действия в ледовитата Арктика.  \r\nИ напрежението между Москва и Вашингтон се засили в последните дни, след като Тръмп обяви, че планира изтеглянето на страната от Договора за ликвидация на ракетите със среден и малък обсег на действие (ДРСМО).  В отговор Русия предупреди, че САЩ „осакатяват“ глобалната сигурност.  \r\n„Основните страни от НАТО увеличават военното си присъствие в региона, близо до границите на Русия\", заяви говорителят на Министерството на външните работи на Руската федерация Мария Захарова. „Подобни безотговорни действия ще доведат до дестабилизиране на политическата ситуация в Северна Европа, ще засилят напрежението\",  предупреди Захарова, обещавайки, че Москва ще „предприеме необходимите мерки за ответни действия, за да гарантира сигурността си\". \r\nПо време на мандатите на руския президент Владимир Путин армията на Москва увеличи значително присъствието си в Арктика. В региона бяха възобновени и дори изградени нови военновъздушни бази, инсталирани бяха и нови радарни системи.  \r\nВ допълнение, гръбнакът на руските ВМС, Северният флот, ще получи пет нови бойни кораба, пет поддържащи плавателни съда за и 15 самолета – при това до края на годината, съгласно думите на министъра на отбраната Сергей Шойгу. \r\n„Военната мощ на Русия се върна почти до нивата, които имаше по време на Студената война\", каза Франсоа Хейбсбугр от Френската фондация за стратегически изследвания (FRS), като допълни, че „НАТО също е в процес на връщане към това, което беше“. Същевременно той увери, че ученията „Единен тризъбец“ не може да бъдат възприемани като дестабилизиращ фактор.  \r\nМаневрите, в които участват 29-те държави-членки на НАТО плюс Швеция и Финландия, все пак са внушителни, за тях са отделени значителни средства. \r\nПетдесетте хиляди войници ще бъдат подкрепени от 10 000 превозни средства, 250 самолета и 60 кораба, включително американски самолетоносач. „Основната зона за упражнения е на 1000 километра от руската граница, а въздушните операции ще се извършват на до 500 километра от границата\", поясни генерал-лейтенант Рун Якобсен.„Няма да има причина руснаците да се плашат или да гледат на „Единен тризъбец“ като на нещо различно от отбранително упражнение\", допълни военният.  \r\nДвама руски и двама белоруски военни наблюдатели са поканени да гледат маневрите, поясняват от редакцията. . Тереза Герова", "date": "2018.10.25", "title": "Hurriyet: НАТО показва мускули в мащабни военни учения в Норвегия"}
{"url": "http://www.focus-news.net/news/2018/10/25/2582471/pregled-na-mezhdunarodnite-novini-do-13-chasa-agentsiya-fokus.html", "text": "Управлението на безпилотните летателни апарати, атакували руската база „Хмеймим“ и центъра за доставки в пристанищния град Тартус в Сирия, е извършено от американския разузнавателен самолет „Посейдон-8\". Това бе обявено в четвъртък на пленарната сесия на форум за сигурност в Пекин от заместник-министъра на отбраната на Руската федерация, полковник Александър Фомин, предава  TACC . \r\n„13 дрони са били в единен боен ред, контролиран от общ екип. По това време американски разузнавателен самолет „Посейдон-8“ е патрулирал в Средиземно море в продължение на осем часа\", поясни Фомин.  \r\nСпоред него, когато БПЛА са попаднали под действието на руските системи за радиолекетронно заглушаване, те са били превключени на ръчно управление. „То е контролирано не от някакъв селянин, а от нормален, модерно оборудван „Посейдон-8“. Той е поел ръчното управление“, разкри руският заместник-министър на отбраната. \r\nКакто по-рано съобщиха от военното ведомство в Москва, на 6 януари опозиционните сили в Сирия за първи път използваха безпилотни летателни апарати по време на атаката срещу руската въздушна база „Хеймим“и срещу центъра за доставки на флота в Тартус. Атаката бе успешно отблъсната: бяха свалени седем дрони, над шест бяха изведени извън строя. В същото време Министерството на отбраната подчерта, че решенията, прилагани от управляващите безпилотните машини, може да са взети само от технологично развита страна и отправи предупреждения за опасността от повторение на подобни атаки в която и да е страна по света. \r\n„Това трябва да бъде спряно: за да не се бориш с високотехнологичните оръжия на терористи, трябва да спреш да ги оборудваш\", заключи Фомин. \r\n***  Около 50 хил. войници от страните-членки на НАТО започват най-мащабните военни учения на западния отбранителен съюз от края на Студената война насам - „Единен тризъбец“. Русия вече ги определи като зрелищна демонстрация на сила, отбелязват в редакцията на турския вестник  Hurriyet . \r\n„Единен тризъбец“ стартират на 25 октомври и ще продължат до 7 ноември, а в рамките на провеждането му ще бъде отработена бързата мобилизация на военни за защита на съюзник под атака.  Ръководителят на командването на съвместните сили на НАТО, американският адмирал от ВМС Джеймс Фого заяви, че целта на упражнението е „да покаже, че НАТО е в състояние да се защитава срещу всеки противник. Не от определена държава, а от всекиго\", подчерта Фого. \r\nРусия, която проведе най-големите си военни учения през септември в Далечния изток – „Восток-2018“, официално не бе определена като планиран противник, но след началото на украинската криза едва ли някой би се сетил за друга държава, която би могла да представлява сериозна заплаха за Алианса.  \r\n„Русия не представлява пряка военна заплаха за Норвегия\", увери министърът на отбраната на Норвегия Франк Бакке-Йенсен. „Но в ситуация на сигурност, толкова сложна, каквато имаме днес... един инцидент на друго място може много добре да засили напрежението в северната част на Европа и ние искаме да подготвим Алианса, за да избегнем неприятни инциденти\", добави военният министър на Осло. \r\nУченията се провеждат на фона на многобройните оплаквания на държавния глава на САЩ Доналд Тръмп, че по-голямата част от страните, влизащи в НАТО, не влагат достатъчно средства в отбраната си, въпреки че същевременно американският министър на отбраната успокои съюзниците, като увери, че ангажиментът на Вашингтон към Алианса е „железен“. \r\n***   В Босна и Херцеговина най-малко един човек дневно се отказва от гражданството си,  съобщава македонското електронно издание  „Либертас“ . \r\nПо данни на Министерството за граждански въпроси, за последните 20 г. от паспорт на Босна и Херцеговина са се отказали 80 хил. граждани, което е равносилно на изчезването на един град. Демографите предупреждават, че проблемът се крие в това, че държавата остава без работоспособно и репродуктивно население. Най-често за приемането на чуждо гражданство значение имат икономическите фактори или „екзистенциални“ проблеми. \r\nУточнява се, че най-много граждани на Босна и Херцеговина са се отказали от родината си през 2003 г. – около девет хиляди. През следващите години броят на отказалите се от гражданство е намалявал. През 2016 г. обаче ситуацията отново се е променила – тогава от паспорт се е отказвал по един човек дневно. \r\nЛицата, които желаят да върнат паспорта си, не са длъжни да посочват други причини, освен че им се гарантира предоставяне на гражданство в друга страна. \r\n***  На граничния контролно-пропускателен пункт „Малевац“ се стигна до нов инцидент с мигранти, в резултат на който пострадаха най-малко трима души, единият от които служител на граничната полиция на Босна и Херцеговина, съобщава електронното издание на македонския вестник  „Курир“ . \r\nМежду мигрантите е избухнал спор, напрежение обаче е имало и с представителите на властите, които са преместили палатките им, опънати на границата с Хърватия.  \r\nПалатките са били принудително прехвърлени на сто метра от моста, на който хърватската полиция формира кордон, тъй като част от мигрантите са нападнали с предмети представителите на органите на реда.  \r\nПо-рано бе съобщено, че граничната полиция се е опитала да установи нормален трафик при преминаването на ГКПП „Малевац“, който остана временно затворен заради напрежението с мигрантите.  \r\nИнцидентът не бе първия за деня. Трима мигранти получиха леки наранявания в конфликт с полицията при опит за преминаване на „Малевац“. Сред тях имаше и дете. Уточнява се, че полицай от Босна и Херцеговина също е пострадал.  \r\nХърватската полиция наблюдава ситуацията от въздуха, а до моста е поставено и водно оръжие, в случай че мигрантите решат да предприемат опит да го пресечат.  \r\nВ сряда мигранти пробиха полицейски кордон от страната на Босна и Херцеговина и се насочиха към граничния контролно-пропускателен пункт с Хърватия. При акцията имаше пострадали. На място бяха изпратени спецчасти на хърватската полиция. Заради случилото се движението през ГКПП „Малевац“ бе затворен изцяло за преминаване. \r\nПо данни на сараевските медии, в сблъсъците с полицията са участвали между 150 и 200 мигранти, сред които жени и деца.  \r\nПовече от 100 мигранти прекараха нощта срещу сряда край границата при „Малевац“, очаквайки да влязат в Хърватия. В същото време на гарата в Бихач полицията блокира влак, който пристигна от Сараево и не позволи на пътниците да го напуснат. Повечето от тях са били мигранти.  \r\nВ района на града има около 10 хил. мигранти, които искат да влязат на хърватска земя и оттам да отидат в страните от Европейския съюз. \r\n***  Испания не се присъедини към групата на европейските държави, които изостриха тона си към Саудитска Арабия заради убийството на журналиста Джамал Хашоги, отбелязват в редакцията на националния ежедневник  El Pais . \r\nПрез почивните дни испанското правителство излезе с изявление, изразяващо „отвращение“ от убийството на журналиста. Анализът на Мадрид обаче се основава на информация, споделена от саудитските прокурори, и не оспорва открито променящите се версии на Рияд за събитията, разиграли се в консулството на арабското кралство в Истанбул. В неделя съвместно изявление от Париж, Берлин и Лондон призова Рияд версията за смъртта на саудитеца „да бъде подкрепена от достоверни факти“.  \r\n„Правителството на Испания е разтревожено от предварителната информация на саудитските прокуратури относно смъртта на саудитския журналист Джамал Хашоги в консулството на Кралство Саудитска Арабия в Истанбул, и изразява най-искрените си съболезнования на семейството и близките си\", се казва в официалното изявление на Мадрид. \r\nСъщевременно Испания не замрази продажбите си на оръжие за Саудитска Арабия, след като Германия предприе подобна стъпка. Великобритания и Франция също предприеха „наказателни“ стъпки срещу Рияд.  \r\nБерлин е четвъртият най-голям износител на оръжия за Саудитска Арабия след САЩ, Великобритания и Франция, припомня изданието. \r\nСаудитска Арабия бе третият най-голям клиент на  Испания в доставките на оръжия в периода 2013-2017 г. Между двете страни има силни търговски връзки. Испанско-саудитски консорциум изгради високоскоростния влак в Мека, проект на стойност 6,7 милиарда евро, който бе стартиран през 2011 г. и бе открит този месец. \r\nНеправителствени организации, които следят международните продажби на оръжия, са поискали от Испания временно да преустанови оръжейния си износ за Рияд, но Мадрид е отхвърлил тази възможност с аргумента, че сделките се анализират „за всеки отделен случай\". \r\n***  Десетки журналисти се струпаха пред резиденцията на Генералния консул на Саудитска Арабия в Истанбул във вечерните часове на сряда, предаде информационната агенция  ДХА . Интересът им бе продиктуван от очакванията да бъде извършен оглед на кладенеца в двора на резиденцията, в рамките на разследването за обстоятелствата около смъртта на саудитския журналист Джемал Кашъкчъ (Кашоги). Представители на различни медии изчакваха пристигането на екипи, които да влязат в резиденцията и да изследват въпросния „загадъчен” кладенец, посочва още ДХА. \r\n***", "date": "2018.10.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/25/2582473/plovdiv-33-godishen-sluzhitel-na-zatvora-e-zadarzhan-za-kupuvane-na-narkotichni-veshtestva.html", "text": "33-годишен служител на затвора в Пловдив е задържан в момент на купуване на наркотични вещества. Това съобщи за  Радио „Фокус“ – Пловдив  говорителят на Областната дирекция на МВР. Установен е и 26-годишен съпричастен към престъплението. Двамата мъже са задържани в рамките на специализирана полицейска операция, проведена от служители от отдел „Криминална полиция“.  \r\nВ хода на действията, в момент на  купуване на наркотични вещества, е  установен и задържан 33-годишен мъж. При обиска у него са открити 5 розови хапчета екстази и найлоново пликче, съдържащо бяло прахообразно вещество, дало характерната реакция на амфетамин при направения полеви наркотест. Изяснено е, че мъжът е служител на затвора в Пловдив. В рамките на процесуално-следствените действия на адрес, ползван от него, криминалистите намерили още 47.93 грама амфетамин, 30 таблетки екстази, везна със следи от амфетамин и марихуана. По случая било образувано досъдебно производство, а материалите - докладвани на Окръжната прокуратура. \r\nПри продължилите оперативни действия полицаите установили и съпричастен към случая 26-годишен мъж от Пазарджик. При вида на униформените, той опитал да избяга с колата си, но след кратко преследване бил задържан. В рамките на предприетото претърсване в имота, ползван от него, били открити и иззети електронна везна, чук със следи от амфетамин и марихуана по него. По случая също е образувано досъдебно производство и материалите са докладвани на Окръжната прокуратура. \r\nРаботата по изясняване на случая продължава под надзора на Окръжната прокуратура в Пловдив. \r\nТони МИХАЙЛОВ", "date": "2018.10.25", "title": "Пловдив: 33-годишен служител на затвора е задържан за купуване на наркотични вещества"}
{"url": "http://www.focus-news.net/news/2018/10/25/2582472/veliko-tarnovo-1-712-litsa-sa-registrirani-kato-bezrabotni-za-mesets-septemvri-v-direktsiya-byuro-po-truda.html", "text": "1 712 лица са  регистрираните  като безработни за месец септември в Дирекция „Бюро по труда“ - Велико Търново. Това каза по време на пресконференция директорът на Дирекцията Обрешко Нечев, предаде репортер на  Радио „Фокус“ – Велико Търново .  В общината броят им е 1 223, в община Елена – 301. По думите му най-малко са тези в община Златарица – 188. Спрямо предходния месец се наблюдава спад на безработицата с 19 души или 1.1 %. В сравнение с месец септември на 2017 г. се наблюдава спад с 245 души. Регистрираните заети лица, желаещи да сменят работата си са 57, регистрирани учащи се – 17, регистрираните търсещи работа лица придобили право на пенсия са 29. \r\nСпоред статистиката регистрираните безработни жени са 983, или 57.4% от общо регистрираните. От тях 334 са на възраст над 50 години, 65 са продължително безработни, а 99 са с намалена работоспособност. Регистрирани безработни младежи до 29 години са 249. Наблюдава се спад с 10 лица спрямо предходния месец. От тях 110 са без квалификация, а 41 лица са с основно и по-ниско образование. Регистрираните за месеца лица над 50-годишна възраст са 583 и представляват 34.1% от всички безработни лица. \r\n„Входящият поток безработни лица – новорегистрирани и с възстановена регистрация, общо за месеца са 372 души. Наблюдава се ръст с 54 лица спрямо август 2018 г. Новорегистрирани лица в община Велико Търново са 312, в Елена – 44, а в Златарица – 16. Над 50% от тях са жени, младежите до 29 години са 88, лицата с висше образование са 113, тези с работническа професия са 109, а специалистите общо 146. От новорегистрираните през месеца лица 123 са активираните, 19 лица са регистрирани след приключване на работа по програми и мерки за заетост и 229 лица след приключване на работа“, посочи Обрешко Нечев. \r\nТой акцентира и върху  новорегистрираните безработни лица, освободени по отрасли. 11 са лицата от аграрен сектор, 63 от сектор „индустрия“, 181 човека от сектор „услуги“ и 117 човека от неуточнен отрасъл. \r\nМария НЕДЕВА", "date": "2018.10.25", "title": "Велико Търново: 1 712 лица са регистрирани като безработни за месец септември в Дирекция „Бюро по труда“"}
{"url": "http://www.focus-news.net/news/2018/10/25/2582474/kyustendil-v-chitalishte-bratstvo-beshe-otkrita-fotodokumentalna-izlozhba-za-kompozitora-nikola-atanasov.html", "text": "Под звуците на първата българска симфония беше открита фотодокументална изложба за композитора Никола Атанасов, предаде репортер на  Радио „Фокус” – Кюстендил . Събитието е по повод 132-годишнина от рождението на композитора и се състоя във фоайето на Читалище „Братство” – Кюстендил. Неговият председател Иван Андонов откри изложбата и припомни за живота и делото на изтъкнатия български композитор. „Никола Атанасов е един от творците, положили основите на българската професионална музика и създател на първата българска симфония. След завършване на образованието си композиторът учителства в Стара Загора Плевен и София. От 1923 година е преподавател в Държавната музикална академия, от 1929 година е професор по музикално-теоретични дисциплини, а в периода 1934-37 година е ректор на Държавната музикална академия”, каза Иван Андонов. По думите му в творчеството композитора преобладава оркестровата музика. Проф. Никола Атанасов е удостоен със званието „Почетен гражданин на Кюстендил“ през 1963 година. „Ние по достойнство отбелязваме този голям композитор. Никола Атанасов е едно сред големите български имена”, каза Иван Андонов. \r\nВенцеслав ИЛЧЕВ", "date": "2018.10.25", "title": "Кюстендил: В Читалище „Братство” беше открита фотодокументална изложба за композитора Никола Атанасов"}
{"url": "http://www.focus-news.net/news/2018/10/25/2582477/ivan-vasilev-lovno-ribarsko-sdruzhenie-sokol-1911-golyam-broy-divi-svine-byaha-otstrelyani-v-oblastta-pri-poslednite-dva-lovni-izleta.html", "text": "Голям брой диви свине бяха отстреляни в област Благоевград при последните два ловни излета. Това каза за  Радио „Фокус“ – Пирин  Иван Василев, председател на Ловно-рибарско сдружение „Сокол-1911“. По думите му сравнително добре е започнал ловният сезон тази година с изключение метеорологичните условия. „Причината е сериозното засушаване и топлото време, което създава известни проблеми за нас. Топлото време се отразява отрицателно на гонките, но въпреки това се наблюдава успех в отделни райони“, коментира Василев. Той допълни, че сухото време се отразява негативно най-вече на кучетата, които се използват при лова на диви свине. „Времето е много сухо и на кучетата им е трудно да откриват и да гонят дивеча. Причината е, че се отразява зле на ходилата на кучетата на краката и е необходимо време, докато се адаптират към ситуацията, като времето също влияе на обонянието и не могат да откриват свинете“, уточни Иван Василев. Той добави, че ежедневно при инструктаж преди излета се напомня на ловците за мерките за безопасност, като се казва да не се ползват пиратки, а пушачите да не изхвърлят свободно фасовете от цигарите си, защото най-важното и отговорно е да не се допуска запалването на тревите и горите. \r\nДенис НИКИФОРОВ", "date": "2018.10.25", "title": "Иван Василев, Ловно-рибарско сдружение „Сокол-1911“: Голям брой диви свине бяха отстреляни в областта при последните два ловни излета"}
{"url": "http://www.focus-news.net/news/2018/10/25/2582476/veliko-tarnovo-270-kg-kontrabanden-tyutyun-sa-izzeti-pri-proverka-na-zhilishte-v-grad-dolna-oryahovitsa.html", "text": "270 кг контрабанден тютюн са иззети при проверка на жилище в град Долна Оряховица. Това съобщиха от  Областна дирекция на МВР – Велико Търново . При извършена проверка на жилище в град Долна Оряховица, обитавано от 65-годишен мъж, в тайници, специално изкопани на различни места в двора, са намерени и иззети общо 270 кг. суха листна маса, с мирис на тютюн, без платен акциз. Намереното количество е около 14-15 бака и е на стойност около 10 000 лв. Собственикът е задържан с полицейска мярка до 24 часа. До момента той не е известен на полицията. По случая е започнато досъдебно производство.", "date": "2018.10.25", "title": "Велико Търново: 270 кг контрабанден тютюн са иззети при проверка на жилище в град Долна Оряховица"}
{"url": "http://www.focus-news.net/news/2018/10/25/2582470/danail-kirilov-gerb-predlagame-psihologicheskiyat-tormoz-i-presledvaneto-da-se-nakazvat-s-do-5-godini-zatvor.html", "text": "Новото в законодателните ни предложения е инкриминирането на психологическия тормоз и преследването. Това каза на брифинг в парламента председателят на правна комисия и депутат от ГЕРБ Данаил Кирилов, предаде репортер на  Агенция „Фокус“ . „Предлагаме наказание, което достига до 5 години „лишаване от свобода““, обяви той. „Психологическият тормоз не се отразява обективно, не може да се види като последици, но остава трайна следа в личността на жертвата. Може да се проявява с нагрубяване, с финансова зависимост, има много проявени форми“, обясни Данаил Кирилов. „Повече от половината страни от ЕС са възприели в наказателните си закони такава наказателно-правна защита“, уточни той. „Предлагаме то да се преследва като престъпление, когато има системно извършване“, допълни депутатът от ГЕРБ. „Предлагаме промяна, с която част от престъпленията, преследвани по тъжба на пострадалия, да се преследват по общия ред“, обясни Кирилов.  \r\nБиляна ИВАНОВА", "date": "2018.10.25", "title": "Данаил Кирилов, ГЕРБ: Предлагаме психологическият тормоз и преследването да се наказват с до 5 години затвор"}
{"url": "http://www.focus-news.net/news/2018/10/25/2582466/kaloyan-pargov-bsp-sofiya-shte-nastoyavame-za-provezhdaneto-na-referendum-za-zavoda-za-otpadatsi-v-sofiya-gotovi-sme-da-initsirame-i-podpiska.html", "text": "Ще настояваме за провеждането на референдум за завода за отпадъци в София. Това каза за  Агенция „Фокус“  председателят на ГС на БСП – София Калоян Паргов във връзка с решението на комисията по екология към Столична община против провеждането на референдум за инсталацията за изгаряне на отпадъци. „Вчера на комисията имаше отрицателно становище по така внесения от нас и колеги от други групи искане за местен референдум в София, свързано с въпроса „за“ и „против“ или вариации за изграждане на инсталацията за оползотворяване RDF-блокчетата, или гориво, от пресовани отпадъци“, отбеляза той.  „Много крехко мнозинство надделя за този проект, който в момента е в ТЕЦ-София, срещу много възражения и съображения, на първо място за чистотата на въздуха, което си остава проблем на София“, посочи Паргов, като припомни, че въпросът за мръсния въздуха в столицата е отразен в редица европейски документи, според които има много какво да се желае в това отношение. „А ние ще изградим една такава инсталация, която ще застраши живота на над 200 000 столичани, живеещи наоколо. И то в непосредствена близост с града“, допълни той. „Няма технически проблем да бъде променян проекта от рода на това, че ЗУД и подробните устройствени планове възпрепятстват това. Ясно е казано в чл. 134, че при обществен интерес може да се наложи такава промяна в подробния устройствен план с решение на Столичния общински съвет“, уточни той. „Ние ще настояваме за този референдум, дори и да бъде отхвърлен от Столичния общински съвет. Предстои обжалване на решението, което се надявам, че ще бъде подкрепено от гражданите, а в последствие сме готови да иницираме и подписка, за да съберем нужния брой подписи, за да може самите хора да го предизвикат и да покажат, че наистина има нужда от един такъв референдум в столицата, по такъв важен въпрос“, заяви Калоян Паргов.", "date": "2018.10.25", "title": "Калоян Паргов, БСП-София: Ще настояваме за провеждането на референдум за завода за отпадъци в София, готови сме да иницираме и подписка"}
{"url": "http://www.focus-news.net/news/2018/10/25/2582482/pazardzhik-okrazhniyat-sad-shte-gleda-deloto-sreshtu-mazh-zapalil-3-zhilishtni-sgradi.html", "text": "Окръжен съд - Пазарджик ще гледа дело по обвинение на мъж запалил 3 жилищни сгради. Това съобщи за  Радио „Фокус“ - Пазарджик  Маринела Георгиева от администрацията на съда. Апелативен съд – Пловдив е отменил оправдателната присъда, постановена по отношение на мъжа и е върнал делото за ново разглеждане от друг състав на съда. Срещу подсъдимия  е повдигнато обвинение за това, че на 26 септември 2016 г. в Пещера е запалил 3 жилищни сгради на обща стойност 23 108 лв., в резултат на което са настъпили значителни вреди за собствениците им. Началото на делото е от 14.00 часа. Докладчик съдия е Коста Стоянов. \r\nРадослава МУРДЖЕВА", "date": "2018.10.25", "title": "Пазарджик: Окръжният съд ще гледа делото срещу мъж, запалил 3 жилищни сгради"}
{"url": "http://www.focus-news.net/news/2018/10/25/2582483/evropeyskata-komisiya-dava-start-na-nov-instrument-v-podkrepa-na-osnovano-na-tsifrovite-tehnologii-prepodavane-i-uchene-v-uchilishtata.html", "text": "Европейската комисия представи нов инструмент в помощ на всички училища в ЕС, а също и в Русия, Грузия и Сърбия, за оценяване на използването на цифрови технологии в преподаването и ученето в тях. Това съобщиха от пресцентъра на  Представителството на ЕК в България . В ЕС инструментът SELFIE (самооценка на ефективното обучение чрез насърчаване на използването на иновативни образователни технологии) ще бъде предложен за използване по желание на 76,7 млн. ученици и учители от 250 000 училища. Той стартира на 24-те езика на ЕС, като ще последват и други езикови версии. Всички заинтересовани училища (прогимназиални, гимназиални и професионални училища) могат да се регистрират на платформата SELFIE и да направят самооценката. Целта на Комисията е до края на 2019 г. инструментът да достигне до 1 млн. ученици, учители и директори на училища.  \r\nSELFIE е една от 11-те инициативи в плана за действие в областта на цифровото образование, представен от Комисията през януари тази година. Целта на плана за действие е да се подобрят цифровите умения в Европа и да се подкрепи новаторското използване на цифрови технологии в преподаването и ученето.  \r\nКогато дадено училище реши да използва SELFIE, учениците, учителите и ръководството се приканват да размишляват върху поредица кратки твърдения, чиято цел е да се оцени използването на технологии в преподаването и ученето. Инструментът включва различни модули, като училищата могат да избират между поредица от незадължителни твърдения и да добавят до осем въпроса, които са съобразени с техните нужди и приоритети. Попълването на въпросника отнема между 20 и 30 минути. След това училището получава изготвен специално за него доклад с резултатите. След това докладът за училището, получен чрез SELFIE, може да бъде използван за диалог в училищната общност, за да се определят стъпките за повишаване на използването на цифрови технологии с цел по-добро учене.", "date": "2018.10.25", "title": "Европейската комисия дава старт на нов инструмент в подкрепа на основано на цифровите технологии преподаване и учене в училищата"}
{"url": "http://www.focus-news.net/news/2018/10/25/2582478/ministar-tsetska-tsacheva-ima-konsensus-za-neobhodimostta-ot-sadebna-palata-za-pravorazdavaneto-vav-varna-i-myastoto-na-koeto-da-bade-izgradena.html", "text": "Има консенсус за необходимостта от Съдебна палата за правораздаването във Варна и мястото, на което да бъде изградена. Това заяви пред журналисти във Варна министърът на правосъдието Цецка Цачева след края на работното заседание на пленума на Висшия съдебен съвет, предаде репортер на  Радио „Фокус“ – Варна . На заседанието бяха изслушани административните ръководители на Апелативен съд – Варна, Окръжен съд – Варна, Районен съд – Варна, Административен съд – Варна, Апелативна прокуратура – Варна, Окръжна прокуратура – Варна и Районна прокуратура – Варна.  \r\nВ заседанието участваха още кметът и главният архитект на Община Варна, областният управител на област Варна и председателят на Адвокатски съвет – Варна. Заседанието бе председателствано от министъра на правосъдието Цецка Цачева, като основната тема бе обсъждане на възможностите за решаване на сградния проблем на органите на съдебната власт във Варна. „Това, което бе споделено от административните ръководители на съдилищата и прокуратурите във Варна, както и от председателя на Адвокатска колегия – Варна, е, че има консенсус в две посоки – категорично необходимостта от изграждане на Съдебна палата за нуждите на правораздаването във Варна и съгласие относно местоположението на тази бъдеща Съдебна палата. Уточнихме се с представители на Община Варна, главния архитект, областния управител и председателя на Общински съвет за взаимодействие с Висшия съдебен съвет относно изясняване правния статут към момента на терен, който се явява източен от кръстовището на булевардите „Христо Смирненски“ и бул. „Сливница“, отбеляза министър Цецка Цачева. По думите ѝ теренът създава възможност за разгръщането на една сграда, която да удовлетвори необходимите зали, работни помещения и инфраструктура. „С оглед предвижданията на местната власт за тази част на града, който е географския център на Варна, се обединихме около идеята, че това е едно добро решение, по което предстои работа“, каза още министър Цецка Цачева. \r\nДиана СТОЕВА", "date": "2018.10.25", "title": "Министър Цецка Цачева: Има консенсус за необходимостта от Съдебна палата за правораздаването във Варна и мястото, на което да бъде изградена"}
{"url": "http://www.focus-news.net/news/2018/10/25/2582481/alyosha-dakov-bsp-sofiya-predlagame-promeni-v-razdelnoto-sabirane-na-otpadatsi-koito-shte-dovedat-do-namalyavane-na-taksata-smet.html", "text": "Предлагаме промени в разделното събиране на отпадъци, които ще доведат до намаляване на таксата смет. Това съобщи общинският съветник от групата на БСП-София във връзка с одобрения доклад от Столичния общински съвет за сключване на договори за система за разделно събиране на отпадъци в София, предаде репортер на  Агенция „Фокус“ . „Основните искания от страна на БСП-София са свързани с по-голям брой и обем на съдовете за разделно събиране на отпадъци. Това е необходимо, за да бъде възможно на всички граждани на София да могат да изхвърлят разделно отпадъците, които генерират. Това означава, че все по-малко отпадъци ще се налага да бъдат третирани от общината в завода за третиране на отпадъци, съответно по-малко разходи би трябвало Столична общината да прави за третирането на смесения битов отпадък. Това е важно, защото всички софиянци и бизнеса заплащат такса смет в един сериозен размер и с намаляването на разходите за третиране и транспортиране на смесения вид отпадък, този размер такса смет може да бъде оптимизиран“, допълни общинският съветник. „Друго предложение от БСП-София е изискване камионите, с които се транспортират разделно събраните отпадъци да бъдат включени в GPS система, за да се контролират и проследяват и да се подава в реално време информация за събраните количества. Очакваме по-голям контрол от Столична община и повече информация за събраните разделни количества отпадъци, което да доведе и до по-голяма мотивация на жителите на София да изхвърлят разделно отпадъците. Това е най-добрият вариант, защото има възможност голяма част от тях да бъдат рециклирани и да се употребят повторно. И не на последно място таксата смет да бъде в по-малък размер, когато по-малко количество отпадъци се третират“, каза още Даков. „Ще припомня предложение, което направихме миналата година за размера на такса смет. Тогава предложихме таксата да бъде намалена с 10 % . Нашите анализи показват, че поне 10 % от събраната такса не се изразходва за дейностите, за които би трябвало да се използва – за почистване, за сметосъбиране, за сметоизвозване. Все още не мога да коментирам за новата такса смет 2019г., защото не е публикувано предложението за план-сметка на Чистотата за администрацията на Столична община“, допълни Альоша Даков.", "date": "2018.10.25", "title": "Альоша Даков, БСП-София: Предлагаме промени в разделното събиране на отпадъци, които ще доведат до намаляване на таксата смет"}
{"url": "http://www.focus-news.net/news/2018/10/25/2582480/dzhuzepe-konte-v-itervyu-za-tass-italiya-shte-sadeystva-za-vazstanovyavaneto-na-dialoga-mezhdu-evropa-i-rusiya.html", "text": "Италия се надява на възстановяване на диалога между Европа и Русия и ще съдейства в тази насока. Това увери лидерът на кабинета в Рим Джузепе Конте в ексклузивно интервю за руската информационна агенция  TACC . \r\n„Длъжни сме да се постараем да възобновим този диалог, да възобновим сътрудничеството. Искаме да помогнем на Русия. Но знаем, че ако само ние й помагаме, то това ще бъде твърде малко. Ето защо искаме да привлечем всички други страни“, подчерта Конте.  \r\nИталианският премиер подчерта също, че се надява на връщането на Русия в Г-8. „Ако бяхме седнали на масата за преговори във формат „осморка“ (на срещата на Г-7 в Канада през юни), щяхме да решим по-просто много въпроси, включително засягащи най-сериозните кризи на международно ниво, актуални в настоящия момент“, подчерта Конте. Тереза Герова", "date": "2018.10.25", "title": "Джузепе Конте в интервю за ТАСС: Италия ще съдейства за възстановяването на диалога между Европа и Русия"}
{"url": "http://www.focus-news.net/news/2018/10/25/2582475/krasimir-krastev-sofiyska-voda-za-predstoyashtiya-sezon-pochistihme-5-800-dazhdopriemni-shahti-i-napravihme-profilaktika-na-103-km-kanalizatsionna-mrezha.html", "text": "Почистихме 5 800 дъждоприемни шахти и направихме профилактика на 103 км канализационна мрежа, защото това е изключително важно за сезона, който предстои. Това каза директор „Контрол“ в \"Софийска вода\" Красимир Кръстев при технологична демонстрация при пречиствателна станция питейни води „Бистрица“, предаде репортер на  Агенция „Фокус“ . \r\nТой обясни, че използвайки новата платформа „Пегас“ за ефективно обслужване на клиенти, се наблюдава тенденция за намаляване на клиентските оплаквания. Красимир Кръстев допълни, че в софтуера на приложението постъпват всички сигнали, свързани с експлоатационни дейности. „Всеки, който работи с него има възможност да следи всички постъпили съобщения“, каза той, като уточни, че всеки един сигнал се появява на платформата с номер, адрес, причина, за която е постигнал, като се следи всяка стъпка и етапи на развитие на процеса. Според него програмата дава пълна възможност да се прави наблюдение затова кой какво прави, съхранението на информацията, местата, от които е подаден сигналът, кога за последно е подаван и по каква причина. „Всяко едно действие се прикача автоматично в системата. Целта е да се повиши ефективността на работа на нашите екипи на терен. За момента са създадени две мобилни приложения - такива за таблет, от които може да се работи от мястото на аварията и приложение за приемане и обработване на сигнала“, каза той. Красимир Кръстев изтъкна, че при идване на сигнал, той се обработва, показва се на карта, която автоматично избира най-удобния път за минаване, за да може екипът да стигне максимално бързо. „Маркира се мястото на аварията и се кодира в системата“, каза той. По думите му приложението дава възможност за информация на потребителите, кога ще имат евентуално спиране на водоподаването и колко дълго ще продължи.   \r\nДаяна ДЮЛГЕРОВА", "date": "2018.10.25", "title": "Красимир Кръстев „Софийска вода“: За предстоящия сезон почистихме 5 800 дъждоприемни шахти и направихме профилактика на 103 км канализационна мрежа"}
{"url": "http://www.focus-news.net/news/2018/10/25/2582484/ministar-mladen-marinov-dvama-voenni-magistrati-sa-zameseni-v-strelbata-v-sofiya-ot-22-oktomvri.html", "text": "Двама военни магистрати са замесени в стрелбата в София от 22 октомври. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . „Инцидентът ми беше докладван от директора на СДВР, установено е, че това са магистрати. Това налага разследването да се извърши от други служби – в случая Военна полиция и Следствие. Предприели сме действията, които имаме по закон – да запазим произшествието, да уведомим компетентните органи и да сме в изцяло тяхно разположение, ако се наложи друго съдействие от наша страна“, коментира Маринов.  \r\nВъв връзка с операция на испанската полиция със задържан 1,5 тона кокаин на кораб, на който е имало и български граждани, той обясни, че предварително е имало комуникация с партньорите по отношение на българския гражданин, но изцяло операцията си е на испанските власти. „Ако поискат отново информация или съдействие по линия на международното сътрудничество, естествено ще им бъде оказано, но това е нашето участие“, добави той.  \r\nЗа държавния бюджет за 2019 г. Маринов посочи, че увеличение на заплатите е било обявено за всички в държавния сектор. „В рамките, на това, което е заявено, ще се правят и съответните разпределения и планирания в проектобюджета“, каза министърът.  \r\nЛюба АЛЕКСИЕВА", "date": "2018.10.25", "title": "Министър Младен Маринов: Двама военни магистрати са замесени в стрелбата в София от 22 октомври"}
{"url": "http://www.focus-news.net/news/2018/10/25/2582490/blagoevgrad-vtora-natsionalna-sreshta-na-sotsialnite-eksperti-se-provede-v-bansko.html", "text": "Втората национална среща на експертите по социални дейности и здравеопазване от общините се проведе в Банско. Това съобщиха от пресцентъра на  Общината . Организирана от Националното сдружение на общините, повече от 150 общински ръководители и експерти обсъждаха националните политики в социалната сфера и обмениха добри практики. Форумът премина с присъствието на заместник-министъра на труда и социалната политика Зорница Русинова, изпълнителния директор на НСОРБ, Силвия Георгиева и председателя на Националния алианс за социална отговорност Георги Георгиев. \r\nКметът Георги Икономов откри събитието с пожелание за ползотворна работа. „Зрелостта на едно общество проличава по отношението му към слабите членове на това общество. Банско има своите достойнства в тази сферата  – с 42 годишната си история и с 16 различни вида социални услуги успяваме да обхванем голяма част от  нуждите, които имат хората в неравностойно положение. За възрастните хора имаме домашен социален патронаж, проект „Топъл обяд”, Център за настаняване от семеен тип в село Места, както и центрове за стари хора във всички населени места в общината. За децата с увреждания вече 20 години работи Дневен център „Здравец”, и четири защитени жилища. Центърът за социална рехабилитация и интеграция пък е предназначен за всички хора, които в някакъв момент от живота си имат нужда от специализирана подкрепа от и консултиране. При това напълно безплатно. Функционира също дневен център за пълнолетни лица с увреждания. А най-новаторската ни услуга е създаването на социално жилище със специален статут. То е предназначено за плавно преминаване в реалния живот за потребителите на защитените жилища, които трябва да освободят мястото си. Така оказваме подкрепа към тези млади хора, в голямата си част напълно сами в живота”, изтъкна кметът Икономов. \r\nУчастниците във форума посетиха на място голяма част от предоставяните социални услуги и се запознаха с условията там, както и с потребителите им.", "date": "2018.10.25", "title": "Благоевград: Втора национална среща на социалните експерти се проведе в Банско"}
{"url": "http://www.focus-news.net/news/2018/10/25/2582485/vitseprezidentat-iliyana-yotova-shte-otkrie-konferentsiya-za-demografskata-kriza-na-26-oktomvri.html", "text": "На 26 октомври в зала „Средец“ в „София Хотел Балкан“ от 10.00 часа вицепрезидентът Илияна Йотова ще открие конференция „Демографската криза в България – реалности, проблеми и решения“. Това съобщиха от  Прессекретариата на държавния глава . Форумът се организира от Фондация „Фридрих Еберт“ и Фондация „Солидарно общество“.", "date": "2018.10.25", "title": "Вицепрезидентът Илияна Йотова ще открие конференция за демографската криза на 26 октомври"}
{"url": "http://www.focus-news.net/news/2018/10/25/2582489/zam-ministar-milko-berner-goreshto-podkrepyame-i-visoko-tsenim-kauzata-na-balgarskiya-cherven-krast.html", "text": "Заместник-министърът проведе среща с Франческо Рока, председател на Международната федерация на дружествата на Червения кръст и Червения полумесец (МФДЧК/ЧП), който е в страната ни по повод отбелязването на 140-годишнината от създаването на БЧК. Това съобщиха от пресцентъра на  МВР . На срещата присъстваха също г-н Христо Григоров, председател на БЧК, главен комисар Николай Николов, директор на ГДПБЗН, г-н Цветомир Цеков, директор на ДНС “112“, г-н Саймън Мисири, директор на Регион Европа на МФЧК/ЧП;  г-жа Гуендалина Конте, старши служител към Кабинета на  Председателя на МФЧК/ЧП, и  представители на дирекциите за международно сътрудничество на МВР и БЧК. Заместник-министърът Бернер изрази искрено задоволство от срещата си с г-н Рока и подчерта ключовата роля на Международната федерация на дружествата на Червения кръст и Червения полумесец за хората, пострадали от бедствия, катастрофи и конфликти.  По думите му, присъствието на Франческо Рока е оценка за дългогодишната дейност на БЧК. Г-н Бернер поздрави г-н Христо Григоров, председател на БЧК, по повод 140-годишнината от създаването на организацията, чиито каузи и дейност са изцяло подкрепяни от Министерството на вътрешните работи. Заместник-министърът посочи редица примери за изграденото през годините успешно сътрудничество между МВР и БЧК, като подчерта безценната помощ, оказана от БЧК  по време на мигрантската криза, както и участието в съвместни тематични и практически обучения. Един от съвместните проекти в момента е изграждане на център за настаняване на непридружени деца чужденци, приоритетен въпрос за МВР. Г-н Рока на свой ред изтъкна забележителната дейност на Българския червен кръст и  подчерта, че това е едно от най-добре подготвените национални дружества.  Международната федерация ще подкрепи БЧК в посока сътрудничество със съседните държави и ще окаже съдействие за изграждане в България на Регионален логистичен център, в който да се обучават доброволци от страните от региона и да се съхраняват средства от първа необходимост  за спасителни мисии. Председателят на МФДЧК/ЧП добави, че Законът за Българския червен кръст е много добър, а качествената правна рамка е от първостепенна важност за своевременното и успешно справяне с кризисни ситуации, като дейността на доброволците към БЧК също следва да бъде законодателно регламентирана. Двете страни заявиха взаимната си готовност за продължаване на успешното сътрудничество и подкрепа на новите инициативи. Заместник-министър Бернер връчи плакети на МВР на председателя на международната федерация Франческо Рока и на председателя на БЧК Христо Григоров  в знак за високата оценка и благодарност на ръководството на МВР към дейността и приноса на ръководените от тях организации.", "date": "2018.10.25", "title": "Зам.-министър Милко Бернер: Горещо подкрепяме и високо ценим каузата на Българския червен кръст"}
{"url": "http://www.focus-news.net/news/2018/10/25/2582487/lozan-panov-varhoven-kasatsionen-sad-izgrazhdaneto-na-sadebna-palata-vav-varna-tryabva-da-bade-prioritet-za-vss-darzhavata-i-mestnata-vlast.html", "text": "Изграждането на Съдебна палата във Варна трябва да бъде приоритет за Висшия съдебен съвет (ВСС), държавата и местната власт. Това заяви пред журналисти във Варна председателят на Върховния касационен съд Лозан Панов след края на работното заседание на пленума на Висшия съдебен съвет, на което бяха обсъдени възможностите за решаване сградния проблем на органите на съдебната власт във Варна, предаде репортер на  Радио „Фокус“ – Варна . Лозан Панов подчерта, че теренът в района на кръстовището на булевардите „Христо Смирненски“ и бул. „Сливница“ е собственост и на държавата, и на Общината. Лозан Панов потвърди, че квадратурата ще задоволи всички съдебни институции във Варна, а изграждането на една съдебна сграда ще удовлетвори интересите и на жителите на Варна, които имат нужда от правораздаване, и на юристите и адвокатите. „Не бива едно решение да се взима чрез интереса на един или друг административен ръководител, а трябва да бъде общо за всички институции. Всякакви варианти от типа на „Двете кули“, Транспортна болница или други, са палиативни мерки, които след 15 - 20 години ще доведат отново до същото – да коментираме тази тема. Крайно време е да се припознае като приоритет на Висшия съдебен съвет, на държавната и местната власт изграждането на Съдебна палата за всички варненски съдилища. Това е крайно време да се случи, защото Варна и варненци го заслужават“, заяви Лозан Панов. По думите му ако тези седем институции, разположени в момента в няколко сгради, се обединят в една, това ще бъде по-удобно за самите тях, ще бъде и по-ефикасно решение по отношение на разходването на средствата. „От друга страна тези сгради трябва съответно да се върнат на държавата и откъм финансиране не мисля, че това би представлявало проблем. Това е мащабен проект, който изисква време. Сумите, разпределени във времето, ще бъдат вероятно равномерно разпределени. Преди няколко години, когато се правеше поредната първа копка, стойността беше висока, сега е още по-висока, след 15 години ще бъде още по-висока. Всички съзнаваме, че това е едно възможно решение. Вярвам, че всички препятствия откъм финансиране и воля на различните органи ще бъдат преодолени“, отбеляза Лозан Панов. \r\nДиана СТОЕВА", "date": "2018.10.25", "title": "Лозан Панов, Върховен касационен съд: Изграждането на Съдебна палата във Варна трябва да бъде приоритет за ВСС, държавата и местната власт"}
{"url": "http://www.focus-news.net/news/2018/10/25/2582479/kaloyan-pargov-bsp-sofiya-pravo-na-danakoplattsite-e-da-se-proiznesat-po-klyuchovi-za-grada-vaprosi.html", "text": "Право на данъкоплатците е да се произнесат по ключови за града въпроси. Това каза за  Агенция „Фокус“  председателят на ГС на БСП – София Калоян Паргов във връзка с решението на комисията по екология към Столична община против провеждането на референдум за инсталацията за изгаряне на отпадъци. „Истината е, че управляващите искат служебно да спечелят тази битка, използвайки аргументи от сорта, че първият въпрос, свързан с взимането на заем, не е законосъобразен и няма връзка с бюджета“, отбеляза Паргов, като уточни, че това не отговаря на истината и столичани, които в бъдеще ще плащат този заем, сами трябва да преценят дали имат нужда от него по начина, по който е заложен в проекта. „В самия референдум има три опции, три въпроса, които питаме столичани. Това е напълно нормално така, както го правят в много европейски държави, включително и в Швейцария, където ги питат за какво ли не - дори за много по-несъществени работи от това, което сме поставили като въпроси в референдума. Общите са няколко – първо да има ли такава инсталация на територията на ТЕЦ-София, в центъра на града, или да има такава инсталация, каквато теза защитава БСП, в периферията, в покрайнините на града, там където са и останалите инсталации на завода за преработка на отпадъци. Третата опция, която предлагат други колеги съветници, които са иницирали доклад за този референдум, е въобще да се използва ли тази технология“, разясни Паргов. По думите му софиянци трябва да бъдат запознати с всички тези въпроси чрез информационна кампания. „Право на данъкоплатците е да се произнесат по ключови за града въпроси“, подчерта той. „Ще дам един пример с Москва – там се правят електронни референдуми с участието на 2 милиона московчани за въпроси от рода на това колко да е висока тревата, която се коси, какъв да е цветът на седалките на стадиона „Лужник“ и т.н. Тоест играта на пряка демокрация не е само политически акт, а по-скоро акт на доближаване на данъкоплатеца, на хората, към политическия процес и процеса на взимане на решения, който е свързан пряко с техния живот. Това целим ние с този референдум, защото самият дебат в зала раздели съветниците и нямаше единодушие“, заяви още Калоян Паргов.", "date": "2018.10.25", "title": "Калоян Паргов, БСП-София: Право на данъкоплатците е да се произнесат по ключови за града въпроси"}
{"url": "http://www.focus-news.net/news/2018/10/25/2582488/boyan-magdalinchev-vss-okolo-40-mln-leva-ne-dostigat-za-byudzheta-za-sadebnata-vlast-za-2019-godina.html", "text": "С около 40 млн. лева се разминават разчетите на Висшия съдебен съвет (ВСС) и на Министерския съвет за формирането на новия бюджет за съдебната власт за 2019 година. Това каза след изнесено заседание на ВСС във Варна, представляващият административния орган Боян Магдалинчев, предаде репортер на  Радио „Фокус“ – Варна . Според Магдалинчев на заседанието за обсъждане на бюджета в понеделник в София, предстои да бъдат разгледани разчетите и да бъде взето решение. Според Магдалинчев разликата в изчисленията на Висшия съдебен съвет и в тези на правителството е с около 103 млн. лева. „Но реално не достигат 39.8 млн. лева. В предварителните разговори с министъра на финансите се подхвърли предложение за законодателни промени за намаляване на средствата за работно облекло на магистратите. Вярно е, че има увеличение на бюджета по разчетите на Министерския съвет с около 76 млн. лева спрямо 2018 година, но те са във връзка с държавната политика за увеличаването на доходите на служителите в бюджетните структури“, обясни Боян Магдалинчев. Той изрази надежда, че на заседанието в началото на другата седмица тези разминавания ще бъдат изчистени \r\nДиана СТОЕВА", "date": "2018.10.25", "title": "Боян Магдалинчев, ВСС: Около 40 млн. лева не достигат за бюджета за съдебната власт за 2019 година"}
{"url": "http://www.focus-news.net/news/2018/10/25/2582491/der-spiegel-ucheniyata-na-nato-edinen-trizabets-tryabva-da-izpratyat-yasen-signal-kam-rusiya-germaniya-se-vklyuchi-s-vnushitelnite-10-hilyadi-voynitsi.html", "text": "Една минута след полунощ на 25 октомври американският адмирал Джеймс Фого пое командването на около 50 хил. военнослужещи на НАТО,  с което бе даден старт на най-мащабните военни учения на Алианса след края на Студената война – „Единен тризъбец“. Те трябва да изпратят ясен сигнал към Русия, коментират в редакцията на водещото германско издание  Der Spiegel . \r\n„Ученията „Единен тризъбец“ трябва да изпратят ясен сигнал, че сме готови като съюз срещу всякаква заплаха“, подчерта генералният секретар на отбранителната организация на Запада Йенс Столтенберг в навечерието на маневрите. \r\nЗа провежането на двуседмичното учение в Норвегия бяха изпратени около 50 хил. военнослужещи от 29-те страни от НАТО, около 10 хил. превозни средства и 300 изтребителя. В „Единен тризъбец“ се включиха още Швеция и Норвегия.  \r\nБундесверът участва с близо 10 хил. войници, което превръща Германия във втората страна след САЩ, изпратила най-голям брой свои войници. Причината е, че от началото на 2019 г. Берлин ще поеме командването на Силите на НАТО за бързо реагиране. Те бяха създадени като отговор на украинската криза, припомнят от редакцията.  . Тереза Герова", "date": "2018.10.25", "title": "Der Spiegel: Ученията на НАТО „Единен тризъбец“ трябва да изпратят ясен сигнал към Русия, Германия се включи с внушителните 10 хиляди войници"}
{"url": "http://www.focus-news.net/news/2018/10/25/2582494/ministerstvoto-na-energetikata-izpalneni-sa-vsichki-predvideni-deystviya-po-podgotovka-za-esenno-zimniya-sezon-i-vsichki-saorazheniya-sa-godni-za-eksploatatsiya.html", "text": "В периода септември – октомври 2018 г. екипи на Министерството на енергетиката извършиха проверки в трите електроразпределителни дружества и \"Електроенергиен системен оператор\" ЕАД. Това съобщиха от пресцентъра на  Министерство на енергетиката . За четвърта поредна година проверките обхващат готовността на обектите за предстоящия есенно-зимен сезон. Експерти от енергийното ведомство инспектираха на място обекти на \"ЧЕЗ Разпределение България\" АД, ЕСО ЕАД, \"Електроразпределение Север\" АД и \"Електроразпределение Юг\" ЕАД. Целта на проверката бе да установи степента на готовност на енергийните предприятия при потенциално неблагоприятни климатични условия през есенно-зимния период на 2018-2019 г., както и предвидените дейности по материално-техническо осигуряване при аварийни ситуации и плановете за тяхното отстраняване. Бяха проверени на случаен принцип енергийни обекти в районите Варна, Добрич, Велико Търново, Шумен, Търговище, Русе, Мартен, Белово, Септември, Велинград, Ракитово, Батак, Девин, Доспат, Панагюрище, Пещера, Монтана, Берковица, Вършец, Враца, Мездра, Белоградчик, Видин и Лом. \r\nПроверките на електрическите подстанции, въздушни електропроводи, възлови станции и трафопостове констатират, че са изпълнени всички предвидени действия по подготовка за есенно-зимния сезон и всички съоръжения са годни за експлоатация. Направен бе и преглед на експлоатационните инструкции и схеми, като се установи, че има пълен набор от необходимите документи във всички дружества. Комисията от МЕ провери наличността на авариен резерв и материали в отделни складове за резервни части и оборудване на всички проверени обекти, дружествата разполагат с необходимия запас от резервни части. Няма забележки по състоянието на линиите и на съпътстващите просеки. Всички проверени просеки са почистени.", "date": "2018.10.25", "title": "Министерството на енергетиката: Изпълнени са всички предвидени действия по подготовка за есенно-зимния сезон и всички съоръжения са годни за експлоатация"}
{"url": "http://www.focus-news.net/news/2018/10/25/2582492/veliko-tarnovo-s-15-000-leva-shte-bade-dofinansirana-humanitarna-gimnaziya-sv-sv-kiril-i-metodiy.html", "text": "С 15 000 лева ще бъде дофинансирана ПХГ „Св. св. Кирил и Методий“ във Велико Търново. Решението бе взето днес по време на заседание на Общински съвет, предаде репортер на  Радио „Фокус“ – Велико Търново . Сумата бе поискана от новия директор на гимназията Павлин Витанов. Средствата са необходими, за да покрият разходите на училището за последните два месеца на календарната година – ноември и декември. До края на 2018 година училището ще разполага с 31 224 лева, от които 2665 лева целеви средства, 531 лева за мотивация на учениците по проект „Твоят час” и 28 028 лева бюджетни средства. За самостоятелни маломерни паралелки гимназията ще получи 8220 лева. Според разчетите, за да приключи успешно финансовата година на училището са още 15 000 лева. В момента в училището се обучават 43 ученици в пет паралелки. Паралелката в осми клас е от 5 ученици и е в професия „Изпълнител на термални процедури”. В девети клас се обучават 7 ученици в профил „Хуманитарен – БЕЛ, История и цивилизация и Информационни технологии”. В 10 клас са 12 ученици, а в 11 клас – 11 ученици, и двете паралелки в професия „Изпълнител на термални процедури”. В 12 клас се обучават осем ученици отново в професия „Изпълнител на термални процедури”. Гласуването на финансовата помощ за учебното заведения предизвика бурни дебати, продължили повече от половин час. \r\nОбщинският съветник от групата на „Реформаторски блок“ Мирослав Трифонов посочи, че решението не е в многократните отпускания на финансова помощ за училището, а в търсене на стратегия за неговото развитие. \r\n„Въпросът е Хуманитарна гимназия хуманитарна ли е. В гимназията се обучават 43 деца в пет маломерни паралелки. 36 от тези деца са по специалността „Изпълнител на термални процедури” и седем са в хуманитарен профил. Ще подкрепя за пореден път финансирането на Хуманитарна гимназия, но този път вече с почти пълната убеденост, че няма да съм прав. Не защото не искам хуманитарна гимназия да спре да съществува, а защото ми се струва че Хуманитарна гимназия вече не е хуманитарна. Много велики и големи структури са загивали с времето поради хиляди причини. Ако Хуманитарна гимназия вече не е такава, ни в един момент ще трябва да намерим смелост и сили да го кажем. Състоянието на Хуманитарна гимназия в момента е плачевно. Всяка година говорим за оздравителни процеси и пак пет ученици. И сега ще си затворим очите, но докога ще ги затваряме. Надявам се в доброто бъдеще и във възстановяването на Хуманитарна гимназия“, посочи общинският съветник. Пламен Петров също от „Реформаторски блок“ предложи да се спази решението на Общински съвет от предходния мандат във връзка с изготвянето на анализ на училищата с маломерни паралелки. \r\nСтефан Михайлов от групата „Царевград за Велико Търново“ подчерта, че решението за бъдещето на училищата с маломерни паралелки няма как да бъде тази или следващата година, когато свършва мандата. „Изпуснахме момента този въпрос да бъде разгледан. На никой кмет, на никоя общинска администрация, на никой общински съветник не им е приятно да разискват темата за закриване на училище или паралелки, но си има обективни реалности, които няма как да не бъдат заобиколени. Този тип училища не са на дневен ред нито за Министерство, нито за гражданите, нито за пазара на труда. Ако искаме в тази сграда да продължава да има училище, трябва да помислим как да трансформираме това училище. Министерството от години е в посока подкрепа не толкова на профилираното и хуманитарното образование, колкото на професионалното“, посочи Михайлов. „В последните осем години специалността с най-много кандидати е Психологията. Има интереси към Педагогиката и Правото. Категорично не мога да се съглася, че трябва да режем хуманитарните специалности за сметка на математическите или професионалните. Хуманитаристиката е в основата на всяка наука. Държавата има нужда от такива специалности“, заяви общинския съветник от групата на ГЕРБ и председател на Общински съвет Венцислав Спирдонов. \r\nВалерия Дончева от групата на БСП припомни, че има изготвена стратегия за развитие на средното образование на Велико Търново от предни мандати. „Необходимо е тя да се намери, да се прочете, да се анализира и при необходимост да се актуализира, тъй като темата за Хуманитарна гимназия е част от развитието на средното образование. Може би се налага по-голяма роля на Общината в образователния процес на нашия град, т.е. по-голяма децентрализация, тъй като не можем да разчитаме единствено на националната политика. Необходима е по-голяма грижа и по-голямо внимание към общинските училища, каквото е и Хуманитарна гимназия „Св. св. Кирил и Методий“, допълни Валерия Дончева. \r\nОбщинските съветници гласуваха дофинансирането на гимназията с 28 гласа „за“, 0 „против“ и 0 „въздържал се“. \r\nНадежда КРЪСТЕВА", "date": "2018.10.25", "title": "Велико Търново: С 15 000 лева ще бъде дофинансирана Хуманитарна гимназия „Св. св. Кирил и Методий“"}
{"url": "http://www.focus-news.net/news/2018/10/25/2582497/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. С тридневна програма читалище „Родолюбие“ в Асеновград ще отбележи своя 145-годишен юбилей. Събитията започват на 29-ти с постановка на детския театър към културната институция и ще завършат на 31 октомври с тържествен концерт-спектакъл. С детайли от празничната програма ще ни запознае секретарят на читалището Дафинка Комитова. \r\nШести национален поетичен конкурс за любовна лирика „Наздравица за любовта” ще се проведе в град Асеновград като част от събитията, съпътстващи традиционния конкурс „Най-добро домашно вино”. Срокът за изпращане на творбите е до 11 януари 2019 година. Повече за конкурса ще научим от Мариана Дафчева, председател на читалище „Родолюбие“ в града. \r\nГрадската библиотека „Паисий Хилендарски“ се включи в Националната седмица на четенето. Тя ще продължи до петък 26 октомври, организирана от Министерството на образованието и науката. Библиотекарите от Детския отдел са организирали редица инициативи, с които да покажат на децата колко ценни са книгите за тяхното изграждане като личности, че те са незаменим спътник през целия съзнателен живот на един човек. Подробности за това как е преминала инициативата в Градската библиотека ще ни даде директорът Милена Марковска. Тя ни каже повече и за започналото въстановяване на „Стаята на приказките” в културната институция.  Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.10.25", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/10/25/2582498/boyan-magdalinchev-vss-sgradata-na-novata-sadebna-palata-shte-bade-izgradena-sreshtu-varnenskiya-zatvor.html", "text": "Новата сграда на Съдебната палата във Варна ще бъде изградена на терен от 10 декара между булевардите „Сливница“ и „Христо Смирненски“, срещу Затвора. На мястото ще има и 1000 паркоместа. Това заяви след изнесено заседание на Висшия съдебен съвет във Варна, представителят на структурата Боян Магдалинчев, предаде репортер на  Радио „Фокус“ – Варна . По думите му, след днешната среща позицията и на ВСС, и на представителите на местната, и на държавна власт е единна. „Вече нямаме разминаване във визията си. С две думи казахме така: проблемът на органите на съдебната власт става проблем и на Висшия съдебен съвет“, обясни Боян Магдалинчев. Според него в момента за изграждането на новата сграда има единствено вещно- и облигационно-правни проблеми. За избрания терен има сключен 20-годишен договор с наематели, който е към края си. Представляващият Висшия съдебен съвет добави, че още не са правени изчисления в какъв порядък ще е инвестицията за строителството и не се ангажира със срок. Според него след изчистването на вещно- и облигационно-правните проблеми около терена, ще започне изготвянето на проектите. „Надявам се в рамките на този мандат да започнем и ако може да тръгне изпълнението. На среща с премиера и финансовия министър в София беше постигнато споразумение, че големите обекти на съдебната власт ще получат едно финансиране от държавния бюджет“, каза представителят на ВСС. Той допълни, че засега всички представители на властите са категорични, че визията на новата сграда трябва да създава усещането за тежест и авторитет“. По думите му старата идея за построяването на Съдебна палата в центъра на града се е оказала неработеща спрямо сегашното състояние на съдебната власт, тъй като за 10 години Варна се е разраснала значително. Той допълни, че по стария проект, сградата не би била достъпна за гражданите. \r\nДиана СТОЕВА", "date": "2018.10.25", "title": "Боян Магдалинчев, ВСС: Сградата на новата Съдебна палата ще бъде изградена срещу Варненския затвор"}
{"url": "http://www.focus-news.net/news/2018/10/25/2582499/sport-lopetegi-shte-vodi-tima-v-el-klasiko.html", "text": "Реал Мадрид спечели срещу Виктория, но този успех няма да намали натиска върху Лопетеги. До Ел Класико остават още само 4 дни, а това без съмнение ще бъде решителна седмица за него. Клубният директор Емилио Бутрагеньо гарантира, че Хулен ще бъде на пейката на \"Ноу Камп\" в неделя. \"Това е най-нормалното нещо. В подобни ситуации е важно да бъдем спокойни. Във въздуха витаят много слухове, но не са верни. Надявам се на един добър мач срещу Барселона. Нашите фенове винаги са били лоялни и имат големи очаквания. Те искат Реал да вкарва по четири-пет гола всеки двубой, но тенденциите не винаги са такива. В момента ситуацията е деликатна и се нуждаем от тяхната подкрепа\", призова шефът на Реал. \r\nОчевидно е обаче, че кралете имат сериозен проблем със създаването на положения, а в същото време противниците им много лесно намират пролуки и празни пространства в тяхната половина. За първи път от 2 месеца Реал вкара два пъти, но това бе двубой, в който те биха могли да направят много повече. Имаше много грешки, но неопитността на чехите спаси Белия балет. \r\nДо събота Реал беше стигнал 8 часа без гол, а любопитното е, че 2 от отбелязани три попадения след това бяха дело на защитника Марсело. Серхио Рамос за пореден път нацели гредата. Това се случва на кралете за 11-и път през сезона в само 13 мача. Има и някои оптимистични знаци, а те са свързани само и единствено с представянето на Бензема, Марсело и Навас. А в неделя предстои Ел Класико, в което или всички съмнения ще бъдат разсеяни, или те ще бъдат изложени повече от всякога. \r\nВенцислав ДРАГОМАНОВ", "date": "2018.10.25", "title": "Спорт: Лопетеги ще води тима в Ел Класико"}
{"url": "http://www.focus-news.net/news/2018/10/25/2582504/veliko-tarnovo-38-godishen-mazh-e-s-opasnost-za-zhivota-sled-kato-e-prostrelyan-po-vreme-na-lov-v-zemlishteto-na-selo-drenta.html", "text": "Служители  на полицейското управление в Елена разследват инцидент, станал по време на лов, съобщиха от пресцентъра на  Областна дирекция на МВР – Велико Търново . Вчера следобед, при групов ловен излет за лов на диви прасета, в землището на село Дрента, по невнимание в областта на корема е прострелян 38-годишен ловец от град Елена. Пострадалият е откаран във великотърновската болница, с опасност за живота.  \r\nЛовецът, чието оръжие е възпроизвело изстрела, е на 46 години, от Горна Оряховица. Оръжието е иззето. По случая е образувано досъдебно производство по чл. 338, ал.3 от НК.", "date": "2018.10.25", "title": "Велико Търново: 38-годишен мъж е с опасност за живота, след като е прострелян по време на лов в землището на село Дрента"}
{"url": "http://www.focus-news.net/news/2018/10/25/2582502/starshi-inspektor-radoslav-hristov-e-naznachen-za-nachalnik-na-rayonna-sluzhba-pozharna-bezopasnost-i-zashtita-na-naselenieto-razgrad.html", "text": "Районна служба „Пожарна безопасност и защита на населението“ - Разград е с нов шеф. Това съобщиха от  ОДМВР - Разград . Досегашният старши инспектор Радослав Христов, началник група „Пожарогасене и спасителна дейност“, е назначен за началник на РСПБЗН с министерска заповед от 23 октомври 2018 г.  \r\nГлавен инспектор Христов започва работа в системата на МВР на 1 ноември 2004 година, след като завършва АМВР. Последователно е заемал редица длъжности в направление „Пожарогасене“, а през 2015 година става началник група в РСПБЗН - Разград. Четири пъти е награждаван.  \r\nРадослав Христов заема ръководната длъжност, след като предишният началник Слави Иванов се пенсионира.", "date": "2018.10.25", "title": "Старши инспектор Радослав Христов е назначен за началник на Районна служба „Пожарна безопасност и защита на населението“ - Разград"}
{"url": "http://www.focus-news.net/news/2018/10/25/2582501/bozhidar-mihaylov-regionalna-sluzhba-po-zaetostta-varna-nad-10-000-bezrabotni-sa-postapili-na-rabota-v-oblastta-prez-devette-mesetsa-na-2018-godina.html", "text": "Над 10 000 безработни са постъпили на работа в област Варна през деветте месеца на 2018 година. Това каза за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна.  Само през месец септември в заетост са включени 970 безработни, допълни Божидар Михайлов. На първичния трудов пазар реализация са намерили близо 90% от общия брой започнали работа лица, отчита статистиката. В бюрата по труда са продължили действията за устройване на работа на лицата от уязвимите групи на пазара на труда, посочи Божидар Михайлов. Трудова реализация са намерили 163 младежи до 29-годишна възраст. Преходите в заетост на млади хора са 16,8% от всички реализирани през месеца преходи в заетост. \r\nПрез септември 2018 година на работа са устроени и 113 продължително безработни. През септември в бюрата по труда от областта са заявени 767 работни места. На първичния пазар са обявени 624 работни места. Най-много от заявените през септември работни позиции са от сферата на образованието. Следват търговия, административни и спомагателни дейности, хотелиерството и ресторантьорството, преработваща промишленост и строителство. По програми и мерки за заетост и схеми на Оперативна програма „Развитие на човешките ресурси“ са обявени 143 работни места. \r\nМарияна ВАЛЕНТИНОВА", "date": "2018.10.25", "title": "Божидар Михайлов, Регионална служба по заетостта – Варна: Над 10 000 безработни са постъпили на работа в областта през деветте месеца на 2018 година"}
{"url": "http://www.focus-news.net/news/2018/10/25/2582503/ministar-lilyana-pavlova-otkri-nay-golemiya-blokcheyn-forum-v-tsentralna-i-iztochna-evropa.html", "text": "На национално и на европейско равнище ние сме изцяло отдадени на това да допринесем за създаването на благоприятна среда, която ще помогне на услугите, използващи блокчейн, да се разпространяват в ЕС. Това каза министърът за Българското председателство на Съвета на ЕС Лиляна Павлова в обръщението си към участниците в CEE Block Sofia 2018 – най-големият и стратегически блокчейна форум в Централна и Източна Европа, съобщиха от  пресцентъра на министерството. \r\nСъбитието се провежда в София Тех Парк на 25 и 26 октомври. В него участват водещи международни компании и експерти, политици и представители на правителствата на 22-те страни членки, подписали споразумението за блокчейн сътрудничество в Европа. Форумът е продължение на усилията, които положи първото Българското председателство на Съвета на ЕС да утвърди нашата страна като дигитален хъб за Централна и Източна Европа.  \r\nМинистър Павлова припомни, че „дигитална Европа“ беше един от четирите основни приоритета на Българското председателство на Съвета на ЕС и че страната ни не само успя да развие поставената от Естонското председателство тема, но и да вземе конкретни практически решения за всички европейски граждани. Сред тях са законодателството, свързано с киберсигурността и авторското право, Европейският кодекс за поведение в областта на електронните съобщения и неговия управителен орган, геоблокинга, свободното движение на данни и Единен цифров портал. \r\n„Не беше лесно, тъй като този сектор е изключително фрагментиран както на национално, така и на европейско равнище и често се сблъсквахме с противоположните позиции на заинтересованите страни по отношение на различните досиета и законодателни актове“, подчерта министърът. Тя изрази надежда, че форумът ще допринесе за това всички заедно да дискутират по общите теми и да обединяват позициите си за това какъв тип регулации в сектора са необходими и заедно да дадат отговор на най-важния въпрос - как блокчейн технологиите ще осигурят по-добри публични услуги за хората и бизнеса, по-добра защита на данните, възможности за индустрията.  \r\nМинистърът за Българското председателство благодари на организаторите на CEE Block Sofia 2018, част от World BC Forum, за това, че представя страната ни и възможностите, които предлага за развитие на ИТ бизнеса у нас и на българските таланти и водещите технологични компании и старт-ъпи да покажат техните работещи продукти и решения. \r\n„Няма съмнение, че глобализацията и цифровизацията са процеси, които бързо променят начина, по който функционира обществото и икономиката, но и които ни сблъскват с нови предизвикателства като киберсигурността, необходимостта от повече инвестиции в дигиталните умения и дисбаланса на пазара на труда. Знаем, че 90% от бъдещите работни места ще изискват дигитални умения и че 170 000 000 европейци нямат такива. В същото време ИТ секторът е най-бързо развиващият се в Европа, но сме горди да кажем - и в България. Той създава хиляди нови работни места у нас годишно и връща десетки млади българи обратно в родината“, посочи още Лиляна Павлова. \r\nМинистърът подчерта факта, че форумът се провежда на емблематично място – залата „Джон Атанасов“, носеща името на  българина, изобретил компютъра и в която се проведе вечерята на европейските лидери преди Срещата на върха на 16 май в София. Разговорите им бяха посветени именно на усилията, които Европа трябва да направи в сферата на дигиталните технологии и обучението, за да остане конкурентоспособна на САЩ, Китай и другите лидери на световния пазар. \r\nЦелта на провеждащия се в София форум е именно тази - обсъждане на блокчейн стратегията на Европейската комисия и страните членки от правна, регулаторна, данъчна, икономическа, социална и обществена гледна точка, в духа на единния европейски цифров пазар и нуждите на бизнеса. Визията на ЕК за блокчейн технологията ще бъде представена на форума лично от еврокомисаря по цифрова икономика и общество Мария Габриел. Сред лекторите на конференцията са още президентът Росен Плевнелиев, заместник-министрите на образованието и науката Деница Сачева и проф. Иван Димов, както и представители на министерствата на икономиката, транспорта, информационните технологии и съобщенията и на Агенцията за електронно управление.", "date": "2018.10.25", "title": "Министър Лиляна Павлова откри най-големия блокчейн форум в Централна и Източна Европа"}
{"url": "http://www.focus-news.net/news/2018/10/25/2582507/predstaviteli-na-bchk-pazardzhik-shte-uchastvat-v-tarzhestvata-za-140-godishniya-yubiley-na-chervenokrastkata-organizatsiya-v-sofiya.html", "text": "Представители на БЧК – Пазарджик ще участват в тържествата за 140-годишния юбилей на червенокръстката организация в София днес. Това съобщиха за  Радио „Фокус“ – Пазарджик  от Червенокръстката организация в Пазарджик. Събитията започват в 15.00 часа в зала „София“ на БЧК, където ръководителите на организацията, доброволци и служители от цялата страна ще посрещнат президента на Международната федерация на Червения кръст и Червения полумесец Франческо Рока и представители на Международния комитет на Червения кръст. От 17.00 часа Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. Заедно с президента на Федерацията те ще „измерят“ колко доброволчески опит има в залата и ще проведат отворена дискусия за предизвикателствата пред доброволчеството днес. В 19.00 часа е началото на тържественото честване на 140-годишнината в Народния театър „Иван Вазов“ с участието на президента Румен Радев.  \r\n\"Историята на БЧК е изключително богата и интересна. Организацията оказва помощ на белогвардейците, на украинците по време на Гладомора, на руснаците по време на война\", каза Димитър Петков от БЧК - Пазарджик. В тържествата, които са под почетния патронаж на президента на Република България Румен Радев, ще участват представители на БЧК – Пазарджик. Това са председателят Димитър Петков, директорът на организацията инж. Живко Дишков и трима представители на младежката организация.", "date": "2018.10.25", "title": "Представители на БЧК – Пазарджик ще участват в тържествата за 140-годишния юбилей на червенокръстката организация в София"}
{"url": "http://www.focus-news.net/news/2018/10/25/2582505/teodora-todorova-sofiyska-voda-140-hil-signala-sa-postapili-v-druzhestvoto-za-poslednite-3-godini.html", "text": "140 хил. сигнала са постъпили в дружеството за последните 3 години. Това каза директор „Проекти“ в \"Софийска вода\" Теодора Тодорова при технологична демонстрация при пречиствателна станция питейни води „Бистрица“, предаде репортер на  Агенция „Фокус“ . Тя обясни, че при 30% от подадените сигнали, екипите на терен не установяват наличието на реален проблем, като обясни, че най-вероятно става въпрос за фалшиви или объркани позвънявания. „При 50% от подадените съобщения, служители на „Софийска вода“ успяват да отстранят проблема още при първата проверка“, каза тя. По думите й компанията се стреми да има еднакъв стандарт на работа при всички случаи. „Колегите, които работят на терен са 28 души и имат задължения от 10 – 11 задачи“, каза тя. Теодора Тодорова обясни, че новата платформата „Пегаз“ има елемент, който позволява да се вижда кой от потребители е активен и ако в продължение на 30 минути не е бил активен, координаторът има право да го потърси. „Когато се налага прекъсване на услугата водоснабдяване, заради извършването на ремонти, нашият стремеж е да не прекъсване услугата за повече от 4 часа - 80% от ремонтите да се извършват между интервал от 2 до 4 часа“, каза тя, като уточни, че за планираните ремонти се прави опреден график, който казва във всеки един момент какво ще се извършва. „Планираните прекъсвания се стремим да бъдат от 8 до 12 часа, като не се надвишат тези часове“, посочи още Тодорова.  \r\nНа въпрос в кои части на София се наблюдават най-чести повреди и подадени сигнали на потребителите, тя уточни, че е много трудно да се отговори. „По-малко активни с комуникацията си към нас са крайните квартали, те по-рядко се обаждат и питат. Ако правим ремонт в центъра на града можем да получим и 100 запитвания в рамките на няколко часа“, обясни тя, като според нея това е напълно обяснимо.  \r\nПо време на технологичната демонстрация, Теодора Тодорова допълни, че пречиствателна станция „Бистрица“ е една от трите пречиствателни станции, които обработват питейната вода на София, а водата, която идва към съоръжението е от язовир „Искър“. „В сградата на пречиствателната станция се намира и лаборатория, в която непрекъснато се правят изследвания за качеството на питейната вода, като се следят определен мониторинг от точки, които са съгласувани със Здравната инспекция “ каза тя.  \r\nДаяна ДЮЛГЕРОВА", "date": "2018.10.25", "title": "Теодора Тодорова, „Софийска вода“: 140 хил. сигнала са постъпили в дружеството за последните 3 години"}
{"url": "http://www.focus-news.net/news/2018/10/25/2582496/tsvetan-tsvetanov-za-valeri-simeonov-edinstveniyat-chovek-koyto-mozhe-da-napravi-razpredelenie-na-vitsepremierite-tova-e-ministar-predsedatelyat.html", "text": "Единственият човек, който може да направи разпределение на вицепремиерите, това е министър-председателят. Това каза пред журналисти председателят на ПГ на ГЕРБ и председател на Комисията по вътрешна сигурност и обществен ред Цветан Цветанов в отговор на въпрос дали е редно Валери Симеонов да заеме поста председател на Националния съвет за интеграция на хората с увреждания, предаде репортер на  Агенция „Фокус“ . „Ресорите се определят от министър-председателя и той е в правото си да възлага и преразпределя функции по координацията и взаимодействието между съответните секторни политики. Отнасям се с голямо уважение и респект към майките и децата с увреждания. В немалко от случаите политиците са тези, които се стараят максимално да се възползват от проблемите и страховете на хората. Не чух досега опозицията, която изключително много създаде изкуствено напрежение в тази тема, тя не отчете това, което полага като усилие българското правителство. Даването на повече пари за хората с увреждания – 150 млн. лв., трябва да бъде поощрено като усилие на правителството“, коментира Цветанов.  \r\nПо думите му по-важното е, че вече има внесен в парламента законопроект и в утрешния ден ще бъде гледан на първо четене. „Както законопроектът за хората с увреждания, така и за личната помощ. Убеден съм, че след вчерашния ден в комисиите, където беше разгледан този пакет от законодателни промени, дава увереността, че в утрешния ден ще имаме пълен политически консенсус за приемането на първо четене и в кратки срокове, в рамките на 7 дни, да могат да бъдат направени предложения между първо и второ четене“, допълни той. Според него ключовото в реализирането на тези политики е свързано и с осигуряването на повече финансов ресурс. „Знаете, че за проектобюджета за 2019 г. са предвидени повече от 150 млн. лв., което смятам, че ще даде възможност правителството да изпълни своя ангажимент по политиката, свързана с хората с увреждания“, посочи Цветанов.  \r\nТой отново подчерта, че единственият човек, който може да направи разпределение на вицепремиерите, това е министър-председателят. „Убеден съм, че той се ръководи единствено и само от стабилността на държавата и да отговори на обществените очаквания във всяка една посока. Цялото напрежение, което се стоварва върху министър-председателя смятам, че е несправедливо. Той се старае да разговаря по всички ключови теми, които вълнуват българското общество и това, което трябва да прави правителството и парламентарното мнозинство за изпълнение на управленската програма от 4 години“, заяви Цветанов. Според него в тази посока министър-председателят ще направи правилното решение, за да има повече спокойствие и отговорности, с които да се натоварват.  \r\nЛюба АЛЕКСИЕВА", "date": "2018.10.25", "title": "Цветан Цветанов за Валери Симеонов: Единственият човек, който може да направи разпределение на вицепремиерите, това е министър-председателят"}
{"url": "http://www.focus-news.net/news/2018/10/25/2582486/mevlyut-chavushoglu-za-sluchaya-kashogi-ankara-nyama-namerenie-da-otnasya-vaprosa-do-mezhdunaroden-sad-no-e-gotova-da-satrudnichi-pri-proyaven-interes.html", "text": "Министърът на външните работи на Турция Мевлют Чавушоглу заяви, че Анкара няма никакво намерение да отнася въпроса за убийството на саудитския журналист Джамал Кашоги до международен съд, предаде  Anadolu Agency . „Предприемаме всички нужни мерки за да осветим всички детайли около предварително планираното убийство на саудитския журналист Джамал Кашоги. Задават се различни въпроси: Тялото на Джемал Кашъкчъ все още не е намерено; къде е? Признавате, а защо не го казвате ясно? Вижте – това е едно престъпление; има и хуманитарни измерения. Семейството му също иска да знае истината; да изпълни последния си дълг към него. В рамките на разследването прокуратурата продължава своите дейности в сградата на Генералното консулство, в резиденцията, на дипломатическите автомобили. Въпросът вече придоби и международни измерения. Съгласно Виенската конвенция за дипломатическите и консулските отношения това разследване трябва де води съгласно турското право. Тези арестувани лица, или които и да са други, трябва да бъдат разследвани тук и да бъдат съдени по турското право. Осъществяваме сътрудничество с всеки, които иска да си сътрудничи с нас. Засега няма необходимост въпросът да бъде отнасян до международен съд; нямаме и такова намерение.  Ако обаче международни институции, или съдилища, подемат някаква инициатива; ние сме готови да споделим доказателствата, с които разполагаме, както и резултатите от досегашното разследване. Това и без друго е наше задължение.”, посочва турският външен министър, цитиран от Anadolu Agency.  Георги Димов", "date": "2018.10.25", "title": "Мевлют Чавушоглу за случая Кашоги: Анкара няма намерение да отнася въпроса до международен съд, но е готова да сътрудничи при проявен интерес"}
{"url": "http://www.focus-news.net/news/2018/10/25/2582500/vitsepremierat-valeri-simeonov-e-osvoboden-kato-predsedatel-na-natsionalniya-savet-za-satrudnichestvo-po-etnicheskite-i-integratsionnite-vaprosi.html", "text": "С решение на правителството вицепремиерът Валери Симеонов се освобождава като председател на Националния съвет за сътрудничество по етническите и интеграционните въпроси към МС. Това съобщиха от  Правителствената информационна служба . Председателството на Съвета се поема от вицепремиера Томислав Дончев. Правителственото решение, предложено от министър-председателя Бойко Борисов, е прието неприсъствено.  \r\nНационалният съвет подпомага кабинета в разработването и провеждането на държавната политика по етническите и интеграционните въпроси. Също така съдейства за сътрудничеството, осъществява координацията и провежда обществени консултации между държавните органи и юридическите лица с нестопанска цел на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения, защитата на правата на човека. Осъществява и текущ мониторинг по отношение на Националната стратегия на Република България за интегриране на ромите (2012 – 2020) и на други програмни документи на държавни органи в областта на междуетническите отношения и защитата на правата на български граждани, принадлежащи към етнически малцинства.", "date": "2018.10.25", "title": "Вицепремиерът Валери Симеонов е освободен като председател на Националния съвет за сътрудничество по етническите и интеграционните въпроси"}
{"url": "http://www.focus-news.net/news/2018/10/25/2582509/sliven-vrachvani-byaha-nagradi-za-prinos-v-razvitieto-na-grada.html", "text": "Звания „почетен гражданин“ на Сливен бяха връчени на тържествено заседание на Общински съвет – Сливен, предаде репортер на  Радио „Фокус“ – Сливен.  Наградите се присъждат по повод празника на града – Димитровден. Званието „почетен гражданин“ получи общинският съветник д-р Алексей Алексиев за заслугите си като лекар и за работата си в Общинския съвет. \r\nОтличени бяха и служителите на Противопожарната служба по повод 140 години от нейното създаване, а също и за смелост при изпълнение на служебните задължения. Значки получиха и членовете на Планинската спасителна служба за доблест, както и местната организация на Български Червен Кръст, чийто дългогодишен партньор е Община Сливен. \r\nНа тържественото заседание приветствие изнесе Негово Високопреосвещенство Сливенският митрополит Иоаникий. В словото си към съветниците и към гостите на заседанието Владиката подчерта важността на работата, която изпълняват съветниците. „Най-важното е хората, които са в тази зала да желаят обединението на града, да са носители на доброто, на светлина“, заяви митрополит Иоаникий. \r\nСлово по повод празника на града произнесе кметът на Сливен Стефан Радев. „Този ден е ден на равносметка. Днес може да кажем, че сме успели да решим един от най-големия проблем на община Сливен – този с просрочените задължения. Връщаме доверието на хората и в нас като институция. Затова мисля, че днес всички може да се поздравим“, заяви Стефан Радев. \r\nКулминацията на тържествата по повод празника на Сливен ще бъде тази вечер. На тържествена церемония в Драматичен театър „Стефан Киров“ ще бъдат връчени годишните награди на Община Сливен за принос в икономиката, краеведската дейност и в областта на културата. \r\nЛюдмила ЙОРГОВА", "date": "2018.10.25", "title": "Сливен: Връчвани бяха награди за принос в развитието на града"}
{"url": "http://www.focus-news.net/news/2018/10/25/2582510/elena-anastasova-obshtina-grad-dobrich-tsyalostnata-ni-politika-po-otnoshenie-na-obshtinski-sgradi-i-zhilishten-sektor-e-v-posoka-na-energiyna-ustoychivost-i-efektivnost.html", "text": "Цялостната политика, която Община град Добрич води по отношение на общински сгради и жилищен сектор, е в посока на енергийна устойчивост и ефективност. Това каза в предаването „Добрич - Блян вихрен, понесен над степ ековита...“ на  Радио „Фокус“  Елена Анастасова, експерт в отдел „Инфраструктура и околна среда“. Тази политика включва и уличното осветление, което се осъвременява, като тенденцията е към използване на енергоспестяващи съоръжения. Общината има разработена освен краткосрочната енергийна стратегия или по Конвента на кметовете така наречения План за действие и дългосрочна стратегия. В момента този План се актуализира, а Община град Добрич е една от първите, включили се в споразумението в рамките на европейската инициатива, посочи Елена Анастасова. Енергийната пътна карта начертава план за действие в перспектива до 2050 година в рамките на проект IMAGINE, приключен през 2014 година. „Тогава Община град Добрич беше пълноправен партньор заедно с още десет европейски града в рамките на съвместния проект. Продуктът от участието в това партньорство е именно дългосрочната стратегия за енергийна ефективност, която общинската администрация поетапно следва, изпълнява и осъвременява\", отбеляза експертът. Тя допълни, че значителен принос за изпълнение на програмата има участието на Общината в Националната програма за енергийна ефективност на многофамилни жилищни сгради. „Има сключени 41 договора за финансиране с Министерството на регионалното развитие и благоустройството по тази програма\", съобщи Елена Анастасова. Условно програмата е разделена на три етапа. Първият етап включва 13 жилищни блока, които са готови. Предстоят сключването на договорите и инженеринга за следващите двадесет жилищни сгради. Третият етап, включващ още осем жилищни блока, в момента е достигнал процедура за избор на изпълнители на енергийните обследвания. След приключването ѝ ще се премине към следващата – избор на изпълнител на строително-монтажните дейности. Те трябва да приключат до края на следващата година. Доказателство за положителната практика и добрия опит в работата за постигане на енергийна ефективност са наградите „ЕКООБЩИНА“, получени от Община град Добрич през годините. 2018-та не прави изключение. Конкурсът е организиран от  Посолството на Франция в България, Министерството на околната среда и водите и Министерството на регионалното развитие и благоустройството. Той има за цел да открои значението на прилагането на добри практики на местно ниво в шест ключови области, представляващи стълбовете на едно устойчиво градско развитие. Областите са енергийна ефективност на обществените сгради и частните жилища; управление на водите; управление на отпадъците; устойчива градска мобилност; управление на публичните пространства; спорт и гражданско общество. \r\nЖулиета НИКОЛОВА", "date": "2018.10.25", "title": "Елена Анастасова, Община град Добрич: Цялостната ни политика по отношение на общински сгради и жилищен сектор е в посока на енергийна устойчивост и ефективност"}
{"url": "http://www.focus-news.net/news/2018/10/25/2582511/tsentralniyat-savet-na-dps-shte-provede-zasedanie-na-26-oktomvri.html", "text": "На 26 октомври от 11.00 часа в хотел \"Рамада\" (бивш хотел \"Принцес\") ще се проведе заседание на Централния съвет на ДПС. Това съобщиха от пресцентъра на  партията . Ръководството на ДПС ще даде брифинг от 14.00 часа.", "date": "2018.10.25", "title": "Централният съвет на ДПС ще проведе заседание на 26 октомври"}
{"url": "http://www.focus-news.net/news/2018/10/25/2582512/komandirat-na-24-ta-aviatsionna-baza-krumovo-brig-gen-dimitar-ivanov-godinata-beshe-tezhka-za-nas.html", "text": "Годината беше тежка за нас, сблъскахме се с редица предизвикателства и трудности и най-вече - изгубихме двама отлични пилоти и прекрасни хора. Това каза в приветствието си към личния състав по повод 57 години от създаването на първата вертолетна авиационна част в България командирът на 24-та авиационна база в село Крумово бригаден генерал Димитър Иванов, предаде репортер на  Радио „Фокус”-Пловдив . „Те ще останат завинаги в сърцата ни, ще си спомняме за техния професионализъм и отдаденост на работата. За съжаление професията ни е свързана с рискове и понякога отнема човешки живот”, отбеляза командирът на базата. По думите му, именно тези болезнени моменти ги кара да се замислят за смисъла и значимостта на това, което правят. „При всяка задача има елемент на неизвестност и летците рискуват живота си ежедневно”, добави бригаден генерал Димитър Иванов. \r\n„В живота често се редуват хубави и лоши моменти и аз вярвам, че след този тежък период ще настъпи една по-добра година за 24-та авиационна база. Въпреки предизвикателствата, с които се сблъскваме, ние ще продължим да летим и в бъдеще, без да губим устрема и куража си. Това е призванието ни, което сами сме избрали и сме горди да работим за родината си. България се нуждае от нас и ние даваме най-доброто от себе си, за да изпълняваме всяка мисия с висок професионализъм”, каза още бригаден генерал Иванов. \r\nТой отбеляза още, че над 100 пилоти спортисти от 3-та авиационна база – Граф Игнатиево, 16-та транспортна авиогрупа – Враждебна, 110-ти логистичен полк – Пловдив, 4-ти артилерийски полк – Асеновград, 68-ма бригада „Специални сили” и представители на домакините са участвали в организираните от бригадата спортни турнири по повод празника. Те са дали всичко от себе си, за да се представят успешно. \r\nНа 27 октомври 2018 г. се навършват 57 години от създаването на първата вертолетна авиационна част в България – 44-ти вертолетен авиационен полк. \r\nГодишнината бе отбелязана днес на територията на военното формирование в село Крумово. Освен тържествен строй, имаше приветствия и награждаване на военнослужещи и цивилни служители за постигнати отлични резултати при изпълнение на служебните задължения. Венци и цветя бяха поднесени на паметника на загиналите летци и авиационни специалисти. След това имаше показ на авиационна техника. \r\nЦветана ТОНЧЕВА", "date": "2018.10.25", "title": "Командирът на 24-та авиационна база - Крумово бриг. ген. Димитър Иванов: Годината беше тежка за нас"}
{"url": "http://www.focus-news.net/news/2018/10/25/2582514/nzok-shte-izplati-dalzhimoto-kam-chuzhdite-fondove-v-trigodishen-srok.html", "text": "Надзорният съвет на Националната здравноосигурителна каса (НЗОК) е обсъдил възможността задълженията към чуждите осигурителни фондове да се изплатят в тригодишен период, след което плащанията да се извършват ритмично в рамките на европейските регламенти. Това съобщиха от  пресцентъра на Касата.  Тези намерения намират отражение и в Закона за бюджета на Националната здравноосигурителна каса (ЗБНЗОК) за 2019 г., който предстои да бъде приет. Това заяви Пламен Таушанов – член на Надзорния съвет на българския здравноосигурителен фонд, на станалата вече традиционна среща между представители на Главната асоциация на институциите за социална сигурност (ГАИСС) на Австрия и НЗОК, състояла се на 24 октомври в Централното управление на касата. На срещата бяха дискутирани параметрите за 2019 г. на Плана за разплащане на исковете за лечение на български граждани в австрийски лечебни заведения съгласно европейските регламенти.  \r\nПетер Винигер – ръководител на Департамента по международни и европейски въпроси на ГАИСС на Австрия, изрази благодарността си за коректното спазване на Плана за разплащане за 2018 г. от страна на НЗОК, договорен на предишната среща между двете точки за контакти.Той подчерта и задоволството си от всекидневния електронен обмен на документи между двете институции. Позитивните резултати в изпълнението на Плана за 2018 г. са на база на изградените вече добри двустранни комуникации през последните години. В резултата на това Винигер увери участниците в срещата, че отношението и лечението на българските пациенти в австрийските лечебни заведения е същото, както и на австрийските граждани. „Считаме, че главният фундамент на ЕС е еднаквото третиране на всички граждани в него“, подчерта Петер Винигер.  \r\nПостигнато бе споразумение за параметрите на Плана за разплащанията през 2019 г. по австрийските искове. Към края на следващата година просрочени ще останат само искове, които са получени през първото полугодие на 2018 г. Българската институция  възнамерява в периода 2019-2021 г. да се издължи на Австрийските фондове, като изпълни тригодишните параметри и след това да заплаща по реда на регламентите 18-месечните периоди на исковете.   \r\nВ хода на разговорите представителите на ГАИСС  споделиха, че в момента правителството на Австрия извършва мащабна реформа в социалната система, която ще приключи до 1 януари 2020 г.  \r\nРеформата предвижда централизиране на дейността на здраноосигуритените фондове и увеличаване на квотата на държавата в тяхното управление. Функциониращите в момента 21 социални осигурителни института ще централизират дейността си в 5 структури. Деветте провинционални каси ще се обединят в една. ГАИСС се преобразува във Върховна асоциация на институциите за социална сигурност на Австрия. Това предложение на правителството е било внесено вчера (24 октомври) в австрийския Парламент за обсъждане и гласуване.  \r\nРеформирането на системата ще позволи  правителството на Австрия да упражнява по-ефективен контрол върху разходването на средствата за здравеопазване.  \r\nПетер Винегер увери присъстващите на срещата, че планираната реформа няма да се отрази на вече изграденото партньорство между двете институции, тъй като Върховната асоциация на институциите за социална сигурност на Австрия е правоприемник на ГАИСС, а Департаментът по международни и европейски въпроси, който оглавява, преминава към новосъздадената структура в същия състав. Той изрази своята увереност в продължаване на традиционно добрите и ползотворни контакти между двете институции.", "date": "2018.10.25", "title": "НЗОК ще изплати дължимото към чуждите фондове в тригодишен срок"}
{"url": "http://www.focus-news.net/news/2018/10/25/2582506/kathimerini-nova-demokratsiya-prizova-gratskiya-premier-da-otgovori-na-obvineniyata-na-panos-kamenos.html", "text": "Основната опозиционна партия в Гърция „Нова демокрация“ призова премиера Алексис Ципрас да отговори на обвиненията на лидера на младшия коалиционен партньор на СИРИЗА – Панос Каменос от „Независими гърци“, съобщава електронното издание на атинския всекидневник  Kathimerini , като припомня, че твърденията на военния министър по по време на напрегна среща на кабинета от миналата седмица доведоха до оставката на вече бившия първи дипломат на Атина – Никос Коцияс. \r\nВ телевизионно предаване от сряда вечер Коцияс разкри, че по време на заседанието Каменос е обвинил цялото правителство, че е бил платено от американския милиардер Джордж Сорос. \r\n„Каменос обвини правителството, че се финансиранот Джордж Сорос. Не го казва „Нова демокрация“, с Коцияс, при това публично. Дали Ципрас ще разкаже на хората кого визира Каменос, или ще си глътне езика, както направи за заседанието на кабинета“, бе въпросът, който партията на Кириякос Мицотакис отправя в изявление.  \r\nПред „Крити ТВ\" Коцияс заяви, че по време на заключителните си думи на срещата Ципрас е бил прекъснат от Каменос. „Той говори не само за тайните фондове. Той каза, че [Джордж] Сорос финансира гръцкото правителство за подкупване на чужденци\", поясни бившият министър от кабинета на Ципрас.  \r\nТой подчерта, че към настоящия момент никой не е отговорил на обвиненията на Каменос, освен него. Съгласно думите му, в онзи момент е взел решение да не бъде част от правителство, толериращо клевета. Тереза Герова", "date": "2018.10.25", "title": "Kathimerini: „Нова демокрация“ призова гръцкия премиер да отговори на обвиненията на Панос Каменос"}
{"url": "http://www.focus-news.net/news/2018/10/25/2582515/sofiya-zapochva-24-chasoviyat-klimaton-za-po-chist-vazduh.html", "text": "Официално стартира 24-часовото международно събитие за генериране на нови и иновативни решения – Климатон 2018. Партньор на Софийското издание е Столична община, чийто екип формулира и тазгодишното предизвикателство към участниците: „Как да подобрим качеството на атмосферния въздух в София?“. Това съобщиха от пресцентъра на  Столична община . \r\n50-те участници в Климатона са разделени в екипи и започнаха работа по разработване на иновативни идеи по зададената тема. В рамките на 24 часа те ще преминат през менторство, насочено към изграждане на отделните идеи, генериране на бизнес-панове по тях и презентационни умения, които да подобрят представянето им пред журито.  \r\nНа 26 октомври в 11.30 часа всички отбори ще представят своите идеи пред жури, което предстои да излъчи и победител в състезанието. Наградата за тазгодишните участници в Климатона е директен достъп до най-голямото състезание за зелени бизнес идеи в света – ClimateLaunchPad, както и менторство от Столичната община в разработване на проектно предложение за финансиране по донорски програми. \r\nClimathon е международна инициатива, която се провежда едновременно в 45 държави от цял свят. Жителите на над 130 града от различни точки на планетата се изправят в битка, чрез иновативно мислене и инициативност да подобрят условията за живот в градовете. Събитието е своеобразен 24-часов маратон, в който иноватори, студенти, предприемачи, инженери от цяла България ще работят по зададена предварително тема.  \r\nПредставянето и награждаването на иновативните идеи за по-чист въздух ще се състои от 11.30 часа на 26 октомври 2018 г. в София Тех Парк – сграда Бизнес Инкубатор, партер. На награждаването ще присъства и зам.-кметът по околна среда в Столична община Йоана Христова.", "date": "2018.10.25", "title": "София: Започва 24-часовият Климатон за по-чист въздух"}
{"url": "http://www.focus-news.net/news/2018/10/25/2582517/stara-zagora-14-800-kasa-tsigari-bez-banderol-sa-izzeti-pri-proverka-na-lek-avtomobil-na-ul-dimcho-staev.html", "text": "14 800 къса цигари без бандерол са иззети при проверка на лек автомобил на ул. „Димчо Стаев“. Това съобщиха от пресцентъра на  МВР . На 24 октомври на ул. „Димчо Стаев“, полицейски екип на Второ РУ - Стара Загора спрял за проверка лек автомобил „Опел Астра“, управляван от 51-годишен мъж. В колата пътували и две жени - на 45 и 26 години, всички от Стара Загора. В колата били открити 14 800 къса цигари от различни марки, без акцизен бандерол. Тримата са задържани с полицейска мярка за 24 часа. Образувано е бързо производство. Работата по случая продължава.", "date": "2018.10.25", "title": "Стара Загора: 14 800 къса цигари без бандерол са иззети при проверка на лек автомобил на ул. „Димчо Стаев“"}
{"url": "http://www.focus-news.net/news/2018/10/25/2582495/afp-ubiystvoto-na-dzhamal-hashogi-e-predumishleno-spored-prokuraturata-na-riyad.html", "text": "Според изявление на Прокуратурата на Саудитска Арабия убийството на журналиста Джамал Хашоги в Истанбул е било „предварително подготвено“, предава  AFP , като уточнява, че заключението на Рияд се основава на данни от турските компетентни органи.  \r\n„Информацията от турските власти показва, че действията на заподозрените по случая са били умишлени“, се казва в изявлението, разпространено от държавната информационна агенция на арабското кралство.  Тереза Герова", "date": "2018.10.25", "title": "AFP: Убийството на Джамал Хашоги е „предумишлено“ според Прокуратурата на Рияд"}
{"url": "http://www.focus-news.net/news/2018/10/25/2582513/afp-varhovniyat-sad-na-ispaniya-razporedi-zapochvaneto-na-delo-sreshtu-bivshite-lideri-na-kataluniya.html", "text": "Върховният съд на Испания нареди 18 бивши лидери на Каталуния да бъдат изправени пред съда, за да бъде изяснена ролята им в едностранното обявяване на независимост от 1 октомври 2017 г., предава  AFP . \r\nДевет бивши лидери, включително бившият вицепрезидент на Каталуния Ориол Жункерас, които са в ареста, трябва да бъдат съдени за организирането на бунт, постанови съдът. Наказанието, предвидено в испанското законодателство за подобен тип престъпление, е лишаване от свобода за срок от 25 г.  Тереза Герова", "date": "2018.10.25", "title": "AFP: Върховният съд на Испания разпореди започването на дело срещу бившите лидери на Каталуния"}
{"url": "http://www.focus-news.net/news/2018/10/25/2582516/ministar-krasimir-valchev-pozdravi-uchastnitsite-v-mezhdunarodnata-konferentsiya-muzeite-i-uchilishtnata-istoriya-v-gabrovo.html", "text": "Министърът на образованието и науката Красимир Вълчев изпрати поздравление до участниците в международната научна конференция „Музеите и училищната история”,  която се провежда на 25 и 26 октомври в Националния музей на образованието в Габрово, съобщиха от  музея . \r\n„Международното участие и доброто сътрудничество между институциите с отношение към изследванията, възстановките и популяризирането на училищната ни история ще даде възможност да бъдат споделени добрите практики и постижения в тази област. Вярвам, че диалогът ще бъде конструктивен и напълно в духа на добрите традиции. Изразявам високата си оценка към екипа на Националния музей на образованието за предизвикване интереса на обществото и разпалване на любовта към училищната история. Благодаря за всеотдайността и професионализма във Вашата ежедневна работа, за това, че не преставате да търсите начини и да предлагате възможности на учениците да знаят и помнят миналото си, за да имат бъдеще. Защото образованието днес наред със знанията, които дава, трябва да формира и самочувствие у младите хора“, пише в обръщението си министър Вълчев. \r\nФорумът, който беше открит днес преди обяд от директора на НМО Мая Карагьозова, е част от инициативите по повод 45 години Национален музей на образованието – наследник и продължител на  създадения през 1905 г. Държавен училищен музей. \r\nНад 60 представители на академичната общност, музейни  и архивни специалисти, педагози от цялата страна, представители на сродни музеи от Братислава, Белград и Киев се включиха в работата на форума. \r\nНаучни ръководители на двете тематични направления – „Съхраняване и представяне на образователната и училищната история“ и „Mузейно-училищни практики и образователни програми“, са проф. дин Вера Бонева и гл. ас. д-р Тодор Петев. \r\nОфициални гости на конференцията са областният управител на област Габрово Невена Петкова, началникът на Регионалното управление на образованието (РУО) – Габрово Георги Маринов, директорът на Националната Априловска гимназия Снежана Рачевиц. \r\n„Благодаря за поканата да присъствам на международна научна конференция „Музеите и училищната история“. Използвам момента да приветствам един подобен форум в сферата на музейното и училищно дело, защото трябва да се популяризират добрите практики, но преди всичко  трябва да се познава историята ни, за да може да я вплитаме в бъдещето, където са иновативните подходи. Поздравявам Ви преди всичко за професионализма, за енергията, за всичко, което правите, за да може вече 45 години Габрово да е центърът, който обединява хората на науката, образованието и културата. Излизайки извън рамките на България с международната конференция, вие показвате едно непрекъснато развитие на институцията – Национален музей на образованието – единственият специализиран музей, който пази паметта за просветното ни минало у нас. Запознавайки се с темите, които ще се дискутират през двата дни в секциите, ми направиха впечатление акцентите, свързани със съхраняването и представянето на образователната и училищната история от една страна, и включването на нови технологии и методи.  Виждаме вече на практика, че музеите успешно изпълняват ролята на помощни образователни институции към училищата и изграждат интерес към изкуството, историята, науката. Считам, че в основата на възпитанието и на качественото образование на нашите деца трябва да стои връзката между училищата и детските градини и родители, от една страна и културните институти от друга. Ето защо, представлявайки институцията Областен управител на област Габрово, смятам, че наш дълг е да намираме начин да стимулираме сътрудничеството между културните и образователните институции с цел повишаване на грамотността и качеството на образованието.  Днешният форум преминава и под знака на Европейската година на културното наследство, а то е универсална ценност за нас като общество. Образованието и съхранението на културното наследство са две равностойни функции на музея. Да не забравяме  да търсим и развиваме потенциала на музея като желана територия на ученика. Смятам, че това ще спомогне и за подобряване на комуникацията между училищата и институциите”, каза пред участниците Невена Петкова. \r\nНачалникът на РУО – Габрово Георги Маринов подчерта, че от тази учебна година в националните програми на Министерството на образованието и науката музеят и училището са в сътрудничество. „Това сътрудничество, което осъществяваме на територията на Габровска област, е моделът, за който и чрез който България подаде ръка на музейното дело.”, отбеляза той.", "date": "2018.10.25", "title": "Министър Красимир Вълчев поздрави участниците в международната конференция „Музеите и училищната история” в Габрово"}
{"url": "http://www.focus-news.net/news/2018/10/25/2582518/api-vremenno-e-ogranicheno-dvizhenieto-po-pat-i-1-vidin-montana-v-rayona-na-s-medovnitsa-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по път I-1 Видин - Монтана в района на с. Медовница поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . \r\nШофьорите да се движат с повишено внимание и съобразена скорост по обходен маршрут: по път II-11 Дунавци - Арчар - Добри дол, път III-112 Добри дол - Тополовец, път III-114 Тополовец - Ружинци и обратно.", "date": "2018.10.25", "title": "АПИ: Временно е ограничено движението по път I-1 Видин - Монтана в района на с. Медовница поради отстраняване на аварирал тежкотоварен автомобил"}
{"url": "http://www.focus-news.net/news/2018/10/25/2582519/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по  Радио „Фокус”-Пловдив  посвещаваме на годишнината от началото на вертолетната авиация в България. На 27 октомври 2018 г. се навършват 57 години от създаването на първата вертолетна авиационна част в България – 44-ти вертолетен авиационен полк. Годишнината бе отбелязана на територията на военно формирование 32040 – Крумово. Празникът започна с тържествен строй, а след това приветствия към личния състав поднесоха командирът на Военновъздушните сили генерал майор Цанко Стойков и командирът на 24-та авиационна база в Крумово бригаден генерал Димитър Иванов. Ще чуем тези думи в предаването. Ще чуем още спомени на ветерани пилоти от базата, които говорят за първите години от създаването й и за състоянието на авиационната техника тогава, както и за това имало ли е и чести ли са били нещастните случаи по време на изпълнение на задълженията на пилотите. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. \r\nВодещ на предаването е Цветана Тончева.", "date": "2018.10.25", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/10/25/2582522/api-do-1730-chasa-dvizhenieto-se-osashtestvyava-samo-v-aktivnata-lenta-po-avtomagistrala-trakiya-v-uchastaka-km-12-km-13-v-posoka-burgas-poradi-remontni-deynosti.html", "text": "До 17.30 часа днес движението в участъка км 12 - км 13 в посока Бургас на автомагистрала „Тракия“ се осъществява само в активната лента поради ремонтни дейности по ограничителните системи в изпреварващата лента. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.10.25", "title": "АПИ: До 17.30 часа движението се осъществява само в активната лента по автомагистрала „Тракия“ в участъка км 12 - км 13 в посока Бургас поради ремонтни дейности"}
{"url": "http://www.focus-news.net/news/2018/10/25/2582521/yambol-po-iskane-na-rayonna-prokuratura-elhovo-sadat-zadarzha-pod-strazha-mazh-obvinen-v-izvarshvane-na-grabezh.html", "text": "По искане на Районна прокуратура – Елхово, съдът задържа под стража Давид Х.,   обвинен в извършване на грабеж. Това съобщиха от пресцентъра на  Районна прокуратура – Елхово . Той е обвинен за това, че на 06 май 2018 г., за времето от около 03.00 часа до 04.00 часа в имот в с. Лалково (използвайки маска) е отнел чужди движими вещи – сумата от 500 лв. от владението на жена с намерението да ги присвои като употребил за това сила и заплашване с думите: „Давай парите иначе влизам, давай ги; Давай ги, че влизам и ще видиш, четири човека сме; Ще те упоим и ще ти счупим главата!“. \r\nСпоред прокурора е налице обосновано предположение за това, че Давид Х. е извършил престъплението, в което е обвинен. Представителят на държавното обвинение е категоричен, че Давид Х. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Елхово може да бъде обжалвано пред Окръжен съд – Ямбол.", "date": "2018.10.25", "title": "Ямбол: По искане на Районна прокуратура – Елхово, съдът задържа под стража мъж, обвинен в извършване на грабеж"}
{"url": "http://www.focus-news.net/news/2018/10/25/2582525/sliven-rayonnata-prokuratura-vnese-iskane-na-postoyanen-arest-na-mazha-obvinen-za-intsidenta-s-kon-pri-koyto-zagina-2-godishno-dete.html", "text": "Районната прокуратура внесе искане на постоянен арест на мъжа, обвинен за инцидента с кон при който загина 2-годишно дете. Това съобщиха от пресцентъра на  Районна прокуратура – Сливен . Прокуратурата в Сливен внесе в съда искане за налагане на мярка за неотклонение „задържане под стража“ спрямо Хюсеин Н (осъждан). Той е обвинен за това, че на 24 октомври 2018 г. в гр. Сливен, причинил по непредпазливост смъртта на 2-годишно дете (след като язденият от него кон е прегазил детето, докато то е било държано за ръка от неговата майка). \r\nПредстои Районен съд – Сливен да насрочи заседанието си.", "date": "2018.10.25", "title": "Сливен: Районната прокуратура внесе искане на постоянен арест на мъжа, обвинен за инцидента с кон при който загина 2-годишно дете"}
{"url": "http://www.focus-news.net/news/2018/10/25/2582524/obreshko-nechev-byuro-po-truda-veliko-tarnovo-trima-bezrabotni-sa-se-konkurirali-za-edno-rabotno-myasto-prez-septemvri.html", "text": "За едно работно място във Велико Търново средно през септември са се конкурирали трима безработни, докато за предходния месец те са били четирима. Това съобщи на пресконференция директорът на Дирекция „Бюро по труда“ – Велико Търново Обрешко Нечев, предаде репортер на  Радио „Фокус“ – Велико Търново . По думите му заетите работни места по програми за заетост са общо 11, от тях 1  по Национална програма „Асистенти на хора с увреждания“, 1 по Програма за обучение и заетост на продължително безработни лица, 1 по Програма за обучение и заетост на продължително безработни лица, 2 по схема „Обучения и заетост за младите хора“ на Оперативна програма „Развитие на човешките ресурси 2014-2020“. По три работни места са заети по схема  „Младежка заетост“ и по Проект „Работа“ по Оперативна програма „Развитие на човешките ресурси 2014-2020 г.“. \r\nВ края на месец септември  остават свободни 340 работни места, което е с 26 повече от предходния месец. От тях 101 са на първичния трудов пазар, а 229 са по схеми от Оперативна програма „Развитие на човешките ресурси 2014-2020“. Обрешко Нечев посочи още, че заявените свободни работни места за месеца са общо 493. Те са с 51 повече в сравнение с август  2018г. В община Велико Търново те са били 459, за Елена 23 и за Златарица – 11. Заетите работни места за месеца са общо 441, като най-малко са в община Златарица – 2.Те са със 184 места повече от август. \r\n384 лица са постъпили на работа от общия брой 391 души в изходящия поток., което е с 54 души повече спрямо предходния месец. \r\n„От тях 4 лица са отпаднали поради наложена санкция от Дирекцията във връзка с неизпълнение плана за действие, отказ от предложено им работно място и др. 3 лица са отпаднали поради причини като смяна на местожителство, пенсиониране и др. От постъпилите на работа безработни лица 274 души са с посредничеството на Дирекция „Бюро по труда“ в това число на първичния трудов пазар – 261 лица, 3 лица по програми за заетост, 8 лица по Оперативна програма „Развитие на човешките ресурси“ и 2 лица по мерки. Близо 30% от тях са с работнически професии,  26.3 % са без специалност и професия и 43.8% са специалисти“ посочи Обрешко Нечев. По думите му, изходящият поток през септември бележи превес над входящия, в резултат на което равнището на безработицата намалява спрямо предходния месец. \r\nНечев съобщи също, че 31 младежи са кандидатствали по програма „Старт в кариерата“ в Дирекция „Бюро по труда“ във Велико Търново. Младежите са на възраст до 29 години. Обявените  на територията на град Велико Търново работни места бяха общо 48,  от които 42 в териториалните поделения на централната администрация и централни ведомства и по три в областна и общинска администрации. Обрешко Нечев подчерта, че това е броят на кандидатствалите в Бюрото във Велико Търново, като по тази програма младите хора могат да кандидатстват за едно работно място от различни Бюра по труда в страната. „Не е приключила обработката на данните все още, това е информацията, която имаме до момента“, обясни Обрешко Нечев. \r\nТой допълни, че в подадените заявки за свободни работни места, основно се търсят младежи, завършили право, икономически и технически специалности, администрация и управление, социални дейности, информатика и компютърни науки, архитектура, строителство и геодезия и др. \r\nДиректорът на Дирекция „Бюро по труда“ в старата столица посочи, че практиката до този момент показва, че в град като Велико Търново няма опасност да останат незаети свободни  работни места по програмата. Ако това се случи, незаетите ще бъдат единици. По думите му, в малките населени места като Златарица и Елена е имало периоди, когато не са подавани заявления за свободни работни места в общинската администрация, но изрази надежда, че тази година ще има проявен интерес от страна на младите хора. Основната цел на Програмата е да бъдат осигурени възможности за придобиване на трудов стаж на безработни младежи,  завършили висшето си образование, с цел улесняване на прехода между образование и заетост. \r\nМария НЕДЕВА", "date": "2018.10.25", "title": "Обрешко Нечев, „Бюро по труда“ – Велико Търново: Трима безработни са се конкурирали за едно работно място през септември"}
{"url": "http://www.focus-news.net/news/2018/10/25/2582526/kyustendil-obshtinata-shte-zapochne-protsedura-po-izrabotka-i-postavyane-na-pametna-plocha-na-yordan-zahariev.html", "text": "Община Кюстендил ще започне процедура по изработка и поставяне на паметна плоча на Йордан Захариев, предаде репортер на  Радио „Фокус“ – Кюстендил . Това стана ясно по време на заседание на Общинския съвет в града. В началото на заседанието стана ясно, че с общинския съветник Георги Джоглев са се срещнали потомци на Йордан Захариев, който е обявен за почетен гражданин на Кюстендил. Те са припомнили, че с взетото решение за удостояване със званието, е поет ангажимент за издигане на паметник или поставяне на паметна плоча. В тази връзка кметът на Община Кюстендил Петър Паунов каза, че въпросът ще бъде обсъден от страна на експертите, които ще дадат становище къде и кога може да бъде поставен паметният знак.  \r\nКметът отговори и на питане на общинския съветник Атанас Гергинов, отнасящо се до изградената втора част от медико-балнеологичния център „Свети Иван Рилски“ в града. Стана ясно, че общината е цялостен собственик на сградата, а до момента в блъскането на старо здание, изграждане на новата сграда и всички последващи дейности, са изразходвани около 6 млн. лева. В дневния ред на заседанието бяха включени и допълнителни докладни записки, касаещи промяна в броя на таксиметровите автомобили в града, обявяване на почетен гражданин на Кюстендил, предложение за отпускане на персонална пенсия, отдаване на общинско помещение под наем. \r\nВенцеслав ИЛЧЕВ", "date": "2018.10.25", "title": "Кюстендил: Общината ще започне процедура по изработка и поставяне на паметна плоча на Йордан Захариев"}
{"url": "http://www.focus-news.net/news/2018/10/25/2582523/aleksey-izmirliev-dirigent-ne-tryabva-da-se-zabravya-che-sled-zala-balgariya-v-dobrich-sa-edinstvenite-dve-postroeni-kontsertni-zali-izvan-sofiya.html", "text": "Не бива да се забравя, че след зала „България“, в Добрич са единствените две построени концертни зали извън София. Това са Органовата зала и Огледална зала „Нели Божкова“. Това каза в предаването „Добрич - Блян вихрен, понесен над степ ековита...“ на  Радио „Фокус“  диригентът на Български камерен оркестър – Добрич Алексей Измирлиев. В първите си години оркестърът е бил ръководен от Васил Стефанов, дългогодишен диригент на радиооркестъра. След това е имало гост диригенти от българската диригентска школа, посочи Алексей Измирлиев. През 1970 година започва да дирижира постоянно Йордан Дафов в продължение на 20 години. След това до наши дни Българският камерен оркестър в добруджанския град е дирижиран от Алексей Измирлиев. По думите му малките оркестри нямат нужда от гост диригенти, тъй като работата е много специфична. Постоянният диригент се занимава с репетиционната дейност и дава вида на състава. Както всеки състав в началото Български камерен оркестър – Добрич е тръгвал на приливи и отливи, посочи Алексей Измирлиев. След години на усърдна работа под ръководството на Йордан Дафов оркестърът започва да гастролира и в чужбина, изнася концерти в Япония, Швеция, Испания, Италия. В различни страни по света прави ежегодни турнета. През 1989 година има известен период на спад в развитието на оркестъра. „Тогава имаше един Общински съвет, който не беше съвсем сигурен дали съставът трябва да оцелее или да бъде съкратен. След това малко по малко започна ако не да набира нова скорост, започна да се опитва съставът под мое диригентство да пази онова ниво, което е създадено в годините от Йордан Дафов с помощта на големия български музикант Константин Илиев, да запази това ниво, ако не и да го качи малко по-високо. Сега в този момент в България е много трудно, защото няма кадри, няма кой да свири или привличането им в такъв ансамбъл, какъвто е струнният камерен оркестър е много трудна работа“, коментира Алексей Измирлиев. Той допълни, че с новите попълнения е направен опит граденото през годините ниво да бъде запазено. По думите на диригента навремето в Добрич е имало прочута музикална школа, която е възпитавала много добри музиканти. Сега стремежът е съставът на оркестърът да бъде подмладен, с голям труд се поддържа нивото на кадрите. В Български камерен оркестър – Добрич вече има двама възпитаници на Киевската консерватория. „Нашата задача, нашето задължение е да напълваме двете концертни зали в Добрич със съдържание и да се опитваме да свирим все по-добре и по-добре музиката, която са ни оставили големите композитори през вековете“, каза по повод 50-годишния юбилей на Български камерен оркестър - Добрич неговият настоящ диригент Алексей Измирлиев.  \r\nЖулиета НИКОЛОВА", "date": "2018.10.25", "title": "Алексей Измирлиев, диригент: Не трябва да се забравя, че след зала „България“, в Добрич са единствените две построени концертни зали извън София"}
{"url": "http://www.focus-news.net/news/2018/10/25/2582528/veliko-tarnovo-obshtinata-e-v-palna-gotovnost-za-zimniya-sezon.html", "text": "Община Велико Търново е в пълна готовност за предстоящия зимен сезон. Това стана ясно по време на днешното заседание на Общинския съвет, съобщиха от  пресцентъра на Общината.  По разпореждане на кмета Даниел Панов вече са набелязани необходимите мерки и организация. За целта бе сформирана комисия, оглавявана от заместник-кмета проф. Георги Камарашев, в която влизат експерти от общинската администрация, представители на снегопочистващите фирми и експлоатационните дружества. Информацията за подготовката бе предоставена и приета без забележки от местния парламент. \r\nДо 15-а минута от започването на снеговалежа техниката трябва вече да е по улиците на Старата столица. Докато вали, максимално допустимата снежна покривка по главните транспортни улици не бива да надхвърля 3 сантиметра. До 2 часа след спирането на валежите тази част от градската пътна мрежа, поемаща основния трафик, трябва да бъде почистени. За по-слабо натоварените транспортни улици изискването е до 12-я час след края на снеговалежа, а за второстепенните /кварталните/ отсечки – до 24-я час. \r\nОтговорната за снегопочистването на уличната мрежа в Старата столица фирма вече е осигурила 1000 тона пясъчно-солна смес, 800 тона промишлена сол и 100 тона химическа смес против обледяване.  За обработката на улиците в града, чиято обща дължина е 114,64 линейни километра, компанията разполага с 10 снегорина, 8 машини за разпръскване на инертни материали, две фадроми, три камиона за извозване на снежни маси. В резерв могат да бъдат пуснати още две комбинирани машини с гребла.  \r\nТротоарите, стълбищата, пространствата около автобусните спирки и обществените зони ще бъдат чистени от общинското предприятие „Зелени системи”. С дейността ще бъдат ангажирани близо 90 служители, осигурени са и седем малогабаритни машини.   \r\nБлизо 146 линейни километра е дължината на общинската пътна мрежа. Отговорната за зимната й поддръжка фирма разполага с необходимите инертни материали, машини и кадрови ресурс. Създадена е и адекватна организация за почистването на улиците в населените места от общината. Ако са необходими по-сериозни дейности, няма да бъдат пестени средства, подчерта проф. Георги Камарашев. \r\nВсички 23 детски градини и 21 училища на общинско финансиране са напълно подготвени за предстоящия зимен сезон. Освен основния тип гориво, използвано за отопление на учебните бази, осигурен е и алтернативен източник на топлинна енергия.", "date": "2018.10.25", "title": "Велико Търново: Общината е в пълна готовност за зимния сезон"}
{"url": "http://www.focus-news.net/news/2018/10/25/2582527/sebastian-kurts-na-konferentsiyata-balkanite-i-es-obshtnostta-shte-bade-zavarshena-kogato-darzhavite-ot-zapadnite-balkani-stanat-chlenki.html", "text": "Европейски съюз ще бъде завършен, когато държавите от Западните Балкани станат членки на Общността. Това заяви канцлерът на Австрия Себастиан Курц на конференцията „Балканите и ЕС - петгодишен цикъл на Берлинската процес\", която се провежда в черногорския град Будва, предава  Радио „Свободна Европа“  в македонската си редакция. \r\nКурц добави, че интеграцията работи единствено чрез сътрудничество в политиката и икономиката, и че дългосрочна стабилност и сигурност за региона и за ЕС може да бъдат осигурени, само ако регионът е част от Съюза. \r\n„Това не са мечти, а правилият път“, подчерта Курц, като добави, че кризата с мигрантите показва, че Балканите са ключови за целия ЕС. Тереза Герова", "date": "2018.10.25", "title": "Себастиан Курц на конференцията „Балканите и ЕС“: Общността ще бъде завършена, когато държавите от Западните Балкани станат членки"}
{"url": "http://www.focus-news.net/news/2018/10/25/2582508/dzhumhuriet-istanbul-dadeno-e-razreshenie-za-ogled-na-dvora-i-na-kladenetsa-v-rezidentsiyata-na-generalnoto-konsulstvo-na-sauditska-arabiya.html", "text": "Турските сили за сигурност са получили разрешение за извършване на оглед на градината и на кладенеца в двора на резиденцията на Генералното консулство на Саудитска Арабия в Истанбул, пише вестник  „Джумхуриет” . Преди това от източници на силите за сигурност беше оповестено, че за подобно претърсване не е дадено разрешение от компетентните саудитски власти. Досега турските компетентни органи извършиха огледи и претърсване на сградата на Генералното консулство и на резиденцията по повод убийството на 2 октомври на саудитския журналист Джамал Кашоги, посочва още „Джумхуриет”.  Георги Димов", "date": "2018.10.25", "title": "„Джумхуриет”: Истанбул: Дадено е разрешение за оглед на двора и на кладенеца в резиденцията на Генералното консулство на Саудитска Арабия"}
{"url": "http://www.focus-news.net/news/2018/10/25/2582520/kmetat-yordanka-fandakova-prokuraturata-shte-proveri-remonta-na-ul-graf-ignatiev.html", "text": "Прокуратурата ще провери ремонта на столичната ул. \"Граф Игнатиев\", потвърди кметът на София Йорданка Фандъкова, предаде  БНР . \"Ще започне проверка на прокуратурата, така че това е най-добрият начин да установим в края на краищата има ли някакъв проблем, или няма\", каза Фандъкова. \r\nИзпълнител на ремонта на столичната улица е \"Джи Пи Груп\", която в момента е разследвана от държавата за злоупотреба с евросредства. Компанията прекрати участието си в други поръчки на Столична община. \r\nПроектът по трамвайното трасе по бул. \"Цар Борис Трети\" също ще бъде ревизиран. Неговият автор инженер Румен Борисов публично се оттегли от работата по ул. \"Граф Игнатиев\" заради използването на различен от заявения по проект изолационен материал: \r\n“Има разминаване в неговата собствена експертиза – един път препоръчва една технология, втори път препоръчва друга технология. Така че съвсем навреме е сега да погледнат дали има някакъв проблем, или няма. Ако има, съответно да се отстрани, преди да сме обявили обществената поръчка“, поясни Фандъкова.", "date": "2018.10.25", "title": "Кметът Йорданка Фандъкова: Прокуратурата ще провери ремонта на ул. \"Граф Игнатиев\""}
{"url": "http://www.focus-news.net/news/2018/10/25/2582534/prezidentat-rumen-radev-balgariya-i-sloveniya-spodelyat-obshta-otgovornost-za-stabilnostta-na-nashiya-region.html", "text": "„България и Словения са разположени от двете страни на Западните Балкани и е важно да даваме личен пример и да допринасяме за стабилността и сигурността на региона“. Това заяви президентът Румен Радев на среща днес с вицепремиера и министър на външните работи на Република Словения Миро Церар, която се състоя на „Дондуков“ 2, съобщиха от  Прессекретариата на държавния глава . Президентът Радев и словенският гост бяха единодушни, че отношенията между двете страни са отлични в резултат от съществуващия ползотворен политически диалог на всички нива, който е отлична основа за развитие на отношенията и във всички останали области – инвестиции, икономика, култура, туризъм.    \r\n„Откритата по-рано през годината директна авиолиния между Любляна и София, дава нов тласък в туризма, но е и съществена предпоставка за развитието на нашите икономически отношения, за пряката връзка между гражданите“, заяви Румен Радев. От своя страна Миро Церар посочи, че България е сред малкото страни в Европа, които предлагат толкова богати  история, култура и археологически открития.    \r\nБългарският държавен глава посочи, че търговският стокообмен между държавите е добър, но все още има неизползвани възможности за неговото последващо увеличение. „Потенциалът за задълбочаване на икономическото и инвестиционното сътрудничество между България и Словения трябва да бъде развиван много по-активно“, беше и позицията на Миро Церар.  \r\nПо време на срещата бяха разменени мнения и по отношение на дебата за бъдещето на Европа, европейската перспектива пред страните от Западните Балкани, политиката на ЕС към миграцията.", "date": "2018.10.25", "title": "Президентът Румен Радев: България и Словения споделят обща отговорност за стабилността на нашия регион"}
{"url": "http://www.focus-news.net/news/2018/10/25/2582529/galina-stoyanova-kmet-na-kazanlak-proektat-za-energiyna-efektivnost-na-sgradata-na-poliklinikata-e-preraboten-i-shte-bade-vhodiran-v-natsionalniya-doveritelen-ekofond.html", "text": "Проектът за „Въвеждане на мерки за енергийна ефективност в сградата на ДКЦ - Поликлиника, гр. Казанлък“ е преработен, като е въведена етапност в неговото изпълнение. Това каза по време на днешната редовна сесия на Общинския съвет в Казанлък кметът Галина Стоянова в отговор на питане от общински съветник, предаде кореспондент на  Радио „Фокус“ . Стоянова посочи, че на първи етап ще се изпълнят топлоизолация на фасади и покрив, подмяна на дограма и подмяна на осветителни тела в общите части на сградата. На втори етап ще бъдат реализирани газификация, подмяна на отоплителна инсталация и подмяна на осветителна инсталация във всички помещения на сградата. „Именно първи етап на строителството ще бъде внесен в Националния доверителен екофонд за осигуряване на финансиране. Към настоящия момент проектът подлежи на контрол и проверка и тече законно установения срок за влизане в сила на Заповедта на Главния архитект за въвеждане на етапност в изпълнението на проекта. \r\nПрез последните няколко години Община Казанлък кандидатства с проект за реконструкция на ДКЦ – Поликлиника пред Националния доверителен екофонд. Стоянова поясни, че са проведени много срещи, заради факта, че има отказ или невъзможност поради липса на правомощия от страна на Фонда да финансира проекта за ДКЦ – Поликлиника не само на Община Казанлък, но и на всички, които са кандидатствали – поликлиники, търговски дружества от цялата страна. Кметът поясни още, че от страна на Националното сдружение на общините са провеждани множество срещи с Министерство на здравеопазването, и с Министерство на финансите, в следствие на което от тази година Националният доверителен екофонд е намерил решение за финансиране на тези обекти, без да има опасност това да бъде тълкувано като държавна помощ. „Но решението включваше намаляване на сумата, с която ще могат да бъдат подпомагани строителните дейности в тези дружества. Това наложи ние да преработим проекта на два етапа, за да можем да се вместим в средствата, които може да отпусне Фонда за този проект“, заяви Стоянова. \r\nРДНСК – Стара Загора трябва да върне заповедта на главния архитект на Община Казанлък, ако няма възражения, а до момента няма такива, след което проектът ще бъде входиран във Фонда, откъдето и ще дойде решението за финансиране. \r\nСлавяна ГАЙДАРОВА", "date": "2018.10.25", "title": "Галина Стоянова, кмет на Казанлък: Проектът за енергийна ефективност на сградата на Поликлиниката е преработен и ще бъде входиран в Националния доверителен екофонд"}
{"url": "http://www.focus-news.net/news/2018/10/25/2582533/kyustendil-obshtinskiyat-savet-prie-godishen-plan-za-polzvane-na-darvesina-ot-gori-sobstvenost-na-obshtinata.html", "text": "Общинският съвет прие годишен план за ползване на дървесина от гори, собственост на Община Кюстендил, пред 2019 година, предаде репортер на  Радио „Фокус“ – Кюстендил . Съгласно плана се предвижда средното годишно ползване да бъде 12 140 куб. м лежаща дървесина, но реално окомплектованите количества са 17 128 куб. м, като по-голямата част са иглолистни дърва. Причината за превишението на годишния план е интензивното съхнене на иглолистните насаждения и приоритетното извеждане на санитарни и принудителни сечи.  \r\n„Извън местата, нападнати от върхов корояд, се извършва само санитарна сеч. Няма добив на промишлена дървесина. Всичко се извършва съобразно лесоустройството. За масивите, нападнати от върхов корояд, експертите са категорични, че в момента трябва да се изчака периодът за самозалесяване“, каза кметът на Община Кюстендил Петър Паунов.  \r\nВ рамките на заседанието беше приет план за действие за общинските концесии на Община Кюстендил за периода 2018 – 2020 година. За този период е предвидена процедура за определяне на концесионер на Дервиш баня, която е единична недвижима архитектурно-строителна ценност от епохата на Средновековието с категория „местно значение”. С приетото решение се възлага на кмета на Община Кюстендил да започне подготвителни действия за процедура по отдаване на концесия. \r\nВенцеслав ИЛЧЕВ", "date": "2018.10.25", "title": "Кюстендил: Общинският съвет прие годишен план за ползване на дървесина от гори, собственост на Общината"}
{"url": "http://www.focus-news.net/news/2018/10/25/2582530/stara-zagora-dve-lovni-pushki-10-kg-barut-i-boepripasi-sa-izzeti-pri-proverka-na-imot-v-selo-srednogorovo.html", "text": "Две ловни пушки, 10 кг барут и боеприпаси са иззети при проверка на имот в село Средногорово. Това съобщиха от пресцентъра на  МВР . Вчера служители на РУ - Казанлък предприели проверка на имот в село Средногорово, община Казанлък, обитаван от 50-годишен мъж. В къщата криминалистите открили две ловни пушки, 43 ловни патрони, патрони от различен калибър, 10 кг барут, 150 капсул-възпламинителя и 4 огнепроводни шнура, всички незаконно притежавани. Мъжът е задържан с полицейска мярка за 24 часа. Образувано е досъдебно производство.", "date": "2018.10.25", "title": "Стара Загора: Две ловни пушки, 10 кг барут и боеприпаси са иззети при проверка на имот в село Средногорово"}
{"url": "http://www.focus-news.net/news/2018/10/25/2582532/ivan-vasilev-lovno-ribarsko-sdruzhenie-sokol-1911-blagoevgrad-po-vreme-na-lovniya-sezon-nay-seriozno-vnimanie-se-obrashta-na-merkite-za-bezopasnost.html", "text": "По време на ловния сезон най-сериозно внимание се обръща на мерките за безопасност. Това каза за  Радио „Фокус“ – Пирин  Иван Василев, председател на Ловно-рибарско сдружение „Сокол-1911“ - Благоевград. Той допълни, че мерките за безопасност са вписани, както в Закона за взривните вещества,  така и в правилника за Лова и опазване на дивеча. „Провели сме обучение на всеки ръководител на лова, преди да му издадем уверение. Важно е ловците да стрелят по ясно видима цел, не да стрелят на посоки, за не се стигне до нараняване“, отбеляза Василев. Той уточни, че разрешението на лова е съгласно утвърдените планове, които се приемат на всеки десет години в държавните ловни стопанства. „Има ясен регламент,  в кои райони е разрешен ловът и в кои не.  При инструктажите се набляга и къде може да се ползва оръжието, като стрелба с ловно оръжие може да става на минимум 200 метра от населено място, а отговорността е индивидуална на всеки ловец“, заяви Иван Василев. \r\nДенис НИКИФОРОВ", "date": "2018.10.25", "title": "Иван Василев, Ловно-рибарско сдружение „Сокол-1911“ - Благоевград: По време на ловния сезон най-сериозно внимание се обръща на мерките за безопасност"}
{"url": "http://www.focus-news.net/news/2018/10/25/2582535/shumen-8-msek-e-srednata-skorost-na-vyatara-v-grada.html", "text": "8 м/сек е средната скорост на вятъра в Шумен. Това съобщиха за  Радио „Фокус“-Шумен  от Хидрометеорологичната обсерватория. Вятърът е силен, с посока от северозапад, като поривите достигат до 10-12 м/сек. Тази сутрин измерената минимална температура е била 4,6 градуса. Вчера вятърът в района е бил със средна скорост над 10 м/сек и пориви до 17-18 м/сек. Прогнозата на синоптиците е за утихване на вятъра, очаква се утре да бъде умерен до слаб.  \r\nПо данни от Красимир Косев, гл. специалист по превенция и дейности за защита на населението в Община Шумен, от началото на деня не са получавани сигнали за поражения, вследствие на силния вятър. Вчера около 16.00 часа е постъпил сигнал за паднал бор на пътя между селата Салманово и Суха река, който е бил отстранен. Тази нощ между 18.00- 18.30 часа са получени още три сигнала- за паднало дърво по пътя Шумен-Новосел, в района на бившето Климатично училище, за наклонен бор в частен имот на ул. „Отец Паисий“ 56, като на двата сигнали за реагирали служители на пожарната. Подаден е и трети сигнал - за огънато фирмено рекламно пано. \r\nИвелина ИВАНОВА", "date": "2018.10.25", "title": "Шумен: 8 м/сек е средната скорост на вятъра в града"}
{"url": "http://www.focus-news.net/news/2018/10/25/2582536/ministar-rumen-porozhanov-selskostopanskata-akademiya-e-uvelichila-5-pati-sobstvenite-si-prihodi-sled-promyanata-v-zakona.html", "text": "С приемането на новия закон за Селскостопанската академия (ССА), започналата реформа и получената финансова автономност,  собствените приходи на академията са се увеличили  до октомври до близо 11 млн. лв. при 3 млн. за същия период на миналата година. До края на 2018 г. нарастването вероятно ще достигне 5 пъти. Това заяви министърът на земеделието, храните и горите Румен Порожанов, който беше гост на честванията на празника на ССА и Деня на аграрната наука, съобщиха от пресцентъра на   Министерството на земеделието, храните и горите . „Няма идеални реформи и съвършен модел, нека и институтите да бъдат по-активни, за да могат нещата да се случват в перспектива и България да е по-конкурентоспособна в земеделието“, каза още Румен Порожанов. Той изтъкна важната роля на ССА и в подготовката на новата Обща селскостопанска политика и по-специално при подготовката на стратегически планове.  \r\n„Навсякъде при срещите ми в чужбина хората се интересуват от сътрудничество с българската аграрна наука“, допълни министърът. Той припомни, че ССА участва в близо 30 международни проекта.  Министър Порожанов връчи отличията на институтите за създадените нови сортове цветя, памук, твърда пшеница, фасул и пипер.", "date": "2018.10.25", "title": "Министър Румен Порожанов: Селскостопанската академия е увеличила 5 пъти собствените си приходи след промяната в закона"}
{"url": "http://www.focus-news.net/news/2018/10/25/2582531/kyustendil-54-godishniyat-avtobusen-shofyor-rumen-arhipov-beshe-udostoen-posmartno-sas-zvanieto-pocheten-grazhdanin-na-kyustendil.html", "text": "54-годишният автобусен шофьор Румен Архипов беше удостоен посмъртно от Общинския съвет със званието „Почетен гражданин на Кюстендил“, предаде репортер на  Радио „Фокус“ – Кюстендил . Предложението беше направено от страна на кмета на Община Кюстендил Петър Паунов. Съветниците гласуваха единодушно за предложението. Преди това присъстващите в заседателната зала почетоха паметта на загиналия водач на микробус, спасил в последните си мигове 12 деца, предотвратявайки тежка катастрофа в село Слокощица. 54-годишният Румен Архипов почина от масивен инфаркт зад волана на микробуса, докато превозваше ученици от Кюстендил до село Слокощица. Преди фаталния край, той успява да отклони автобуса от опасен участък и да дръпне ръчната спирачка на превозното средство. \r\nВенцеслав ИЛЧЕВ", "date": "2018.10.25", "title": "Кюстендил: 54-годишният автобусен шофьор Румен Архипов беше удостоен посмъртно със званието „Почетен гражданин на Кюстендил“"}
{"url": "http://www.focus-news.net/news/2018/10/25/2582540/ombudsmanat-maya-manolova-uchastva-vav-forum-na-evropeyskata-mrezha-na-ombudsmanite-za-narusheni-choveshki-prava.html", "text": "Тревожните тенденции за все по-чести нарушения на човешки права от страна на некоректни работодатели, лоша администрация, монополни дружества, частни съдебни изпълнители, банки бяха акценти в изказването на омбудсмана Мая Манолова днес на форума на Европейската мрежа на националните институции за защита на правата на човека в Атина. Това съобщиха от  пресофиса на омбудсмана . Пред колегите си от Европа тя представи работата и кампаниите на институцията, свързани със защита на социалните, икономическите права на гражданите, както и тези на най-уязвимите групи на обществото. \r\nСледваща крачка в посока защита на гражданските права е предстоящият международен форум, който Манолова ще организира съвместно с македонския си колега Иджет Мемети на 19 ноември т.г. в София. \r\nНа срещата се предвижда да бъде създадена неформална мрежа за сътрудничество на Балканските омбудсмани.", "date": "2018.10.25", "title": "Омбудсманът Мая Манолова участва във форум на европейската мрежа на омбудсманите за нарушени човешки права"}
{"url": "http://www.focus-news.net/news/2018/10/25/2582538/sasho-serafimov-pisatel-dva-sa-aktsentite-v-posledniya-broy-na-spisanie-antimovski-han-130-godini-ot-rozhdenieto-na-dora-gabe-i-70-godini-ot-rozhdenieto-na-yordan-krachmarov.html", "text": "Два са акцентите в последния брой на списание „Антимовски хан“ – 130 години от рождението на Дора Габе и 70 години от рождението на Йордан Кръчмаров. Това каза в предаването „Добрич - Блян вихрен, понесен над степ ековита...“ на  Радио „Фокус“  Сашо Серафимов, главен редактор на списание „Антимовски хан“ и председател на Сдружението на писателите в добруджанския град. „Дора Габе представяме с една великолепна статия на д-р Кремена Митева, свързана с тайните на поетесата, с рождената й дата, версиите за името й, наследниците й, които днес живеят в Монреал, Канада. Всичко това е дадено в текст, документи и снимки. В съвместна публикация със списание „Знаци“ отбелязваме 70 години от рождението на Йордан Кръчмаров със спомени и стихове, посветени на него. Но само при нас читателят може да прочете „Етюд за кибритена клечица“, камерна пиеса, непубликувана досега, чийто автор е Кръчмаров“, каза Сашо Серафимов. С по два разказа са представени Красимир Бачков и Здравка Евтимова в рубриката „Проза“. В статията „Случаят Светлозар Игов и други „недостоверни” случаи… “ Евелина Белчева е описала своите разхвърлени спомени, появили се след прочита на „Световете на литературата. Разговори със Светлозар Игов“, анкета с Антония Велкова-Гайдаржиева. За един голям, но не много известен български художник – Петър Дачев, пишат д-р Кремена Митева и Магдалена Трифонова, и за книгата „Петър Дачев и Истанбул“ от проф. д-р Хюсеин Мевсим. Той е литературен историк, поет и преводач, преподава в университета в Анкара. Книгата е излязла от печат наскоро, а преди няколко месеца в Дом-паметника „Йордан Йовков“ в Добрич се състоя нейното представяне. В литературния музей е подредена и изложба на художника Петър Дачев. Интересен факт е, че Дом-паметникът в добруджанския град притежава над 4 000 произведения на художника, каза Сашо Серафимов. В рубриката „Мостове“ е публикувана поезия на Xилал Карахан, една от добрите турски поетеси. Преводът е на Кадрие Джесур. Другите поети, представени в този брой, са Лили Качова, Красимир Йорданов и Светла Илиева. На предната корица на този брой на списанието е портрет на Дора Габе, автор - Мария Столарова, а на гърба на изданието е поместено стихотворението на Йордан Кръчмаров „Кози след дъжд“ и историята, свързана с това стихотворение, разказана от Георги Марковски. Вече 21 години списанието за животопис и култура „Антимовски хан“ е на книжния пазар у нас. В първите 10 години е излизало като вестник веднъж или два пъти месечно. От 2009 година списанието излиза 4 пъти в годината.  \r\nЖулиета НИКОЛОВА", "date": "2018.10.25", "title": "Сашо Серафимов, писател: Два са акцентите в последния брой на списание „Антимовски хан“ – 130 години от рождението на Дора Габе и 70 години от рождението на Йордан Кръчмаров"}
{"url": "http://www.focus-news.net/news/2018/10/25/2582537/galya-marinova-regionalna-biblioteka-dora-gabe-za-nas-e-izklyuchitelno-vazhno-detsata-da-se-chuvstvat-dobre-i-da-vizhdat-primeri-sred-vazrastnite-za-opazvane-na-okolnata-sreda.html", "text": "За нас е изключително важно децата да се чувстват добре и да виждат примери сред възрастните за опазване на околната среда. Това каза в предаването „Добрич - Блян вихрен, понесен над степ ековита...“ на  Радио „Фокус“  Галя Маринова, главен библиотекар в направление „Библиотечно-информационно обслужване“ в Регионална библиотека (РБ) „Дора Габе“ в Добрич. Културната институция е партньор по проект „Библиотеката и училището – заедно за един по-чист град“. Основната цел на проекта е да съдейства за екологичното образование на подрастващите чрез поредица от интересни и разнообразни събития – почистване на градски пространства, кампании за разделно събиране на отпадъци, залесяване и създаване на билкови градини, информационни кампании чрез раздаване на флаери и срещи с децата, прожекции на образователни филми и дискусии, презентации с актуални екологични теми. Партньор на библиотеката по проекта е СУ „Димитър Талев” в Добрич, учениците от III \"Г\" клас и техните родители. Проектът е реализиран по договор на Фондация „Глобални библиотеки - България” с Министерство на културата. Всички събития, организирани в периода на действие на проекта, имат основна цел – да подпомогнат екологичното образование на децата, да разширят знанията им в тази област, да ги провокират да бъдат активни в посока на опазване на околната среда. През изминалите месеци учениците са имали възможност да рисуват с естествени бои, да създадат флаери с полезна информация за посетителите на библиотеката, да участват в мероприятия за почистване на градски зони и създаване на зелени пространства и градинки. Библиотеката вече предлага нова е-услуга. Създадена е рубрика  „Зелена библиотека“ с четири под теми: „Живей зелено!“, „Портал за екология“, „Законодателство“ и „Екокалендар“. Проектът е иновативен за библиотеката, създадени са възможности за обогатяване на нейния фонд с литература за деца и възрастни на тема екология, обновено е и пространството за работа с деца. „Много важно за нас е, че успяхме да подобрим уменията на учениците в използването на новите технологии“, посочи специалистът. Галя Маринова допълни, че натрупаният опит в тези дейности ще даде възможност заниманията на тема екология да продължат и с други училища в добруджанския град, а възпитаването на екологична култура да излезе от рамките на проектната работа и да стане част от ежедневието на хората въобще. \r\nЖулиета НИКОЛОВА", "date": "2018.10.25", "title": "Галя Маринова, Регионална библиотека „Дора Габе“: За нас е изключително важно децата да се чувстват добре и да виждат примери сред възрастните за опазване на околната среда"}
{"url": "http://www.focus-news.net/news/2018/10/25/2582539/pavlin-vitanov-humanitarna-gimnaziya-sv-sv-kiril-metodiy-veliko-tarnovo-zhelanieto-mi-e-prez-sledvashtata-godina-da-ima-priem-v-dve-paralelki-s-po-dve-spetsialnosti.html", "text": "Желанието ми е през следващата година в Хуманитарната гимназия да има прием в две паралелки с по две специалности. Това каза директорът на Хуманитарна гимназия „Св. Св. Кирил Методий“ - Велико Търново Павлин Витанов по време на заседание на Общински съвет, предаде репортер на  Радио „Фокус“ – Велико Търново . Той посочи, че едната специалност ще е професионална – „Терапия и рехабилитация с медицинска насоченост“. Училището провежда консултации с Великотърновския университет „Св. Св. Кирил и Методий“ относно това каква да е втората хуманитарна специалност. „В града има хуманитарна гимназия и хуманитарен университет. Тези ученици, които завършат при нас, ще се запишат при тях. Нека да предложат такава специалност, която да е атрактивна. Знаете, че специалност „География и икономика“ в ПМГ „Васил Друмев“ вече няма“, припомни директорът на учебното заведение. Той заяви, че неговата основна цел е през следващата година да не се стига до искане за дофинансиране.  \r\n„Досега не съм се представял пред обществото, защото искам да представя пред обществото дела, а не думи. Искам да представя свършена работа и хубави новини за Хуманитарна гимназия. Хуманитарна гимназия е символ на града ни и аз съм убеден, че ще продължавате да я подкрепяте. Моята конкретна цел за следващата година е дали чрез дарения, спонсори, участия в проекта, повишен прием, да не ви искам дофинансиране. Това е моята цел – гимназията да си заслужи парите, чрез които обучава децата“, заяви Павлин Витанов. Той посочи, че Хуманитарна гимназия не е като някой училища, където съветват учениците да не идват на училище. „Учениците са тук. Тези деца са при нас. Ще ги видите в класните стаи. Обещах на родителите на тези деца качествено образование, сигурност и спокойна среда за обучение. В училището има камери. Благодарение на Община Велико Търново от 1 ноември ще има и назначен човек на входа, който ще следи да не влизат външни лица в сградата. Учителският състав е подбран внимателно, с нужните квалификации. Тези хора работят там, защото искат да дадат нещо на децата. Това са част от моите виждания, но искам да покажа пред вас дела, свършена работа и тогава, ако има с какво, да ви се похваля“, посочи Павлин Витанов. \r\nНадежда КРЪСТЕВА", "date": "2018.10.25", "title": "Павлин Витанов, Хуманитарна гимназия „Св. Св. Кирил Методий“ - Велико Търново: Желанието ми е през следващата година да има прием в две паралелки с по две специалности"}
{"url": "http://www.focus-news.net/news/2018/10/25/2582542/vidin-vazstanoveno-e-dvizhenieto-po-pat-i-1-vidin-montana-v-rayona-na-s-medovnitsa.html", "text": "Възстановено е движението по път I-1 Видин - Монтана в района на с. Медовница. Това съобщиха от пресцентъра на  Агенция \"Пътна инфраструктура\" .", "date": "2018.10.25", "title": "Видин: Възстановено е движението по път I-1 Видин - Монтана в района на с. Медовница"}
{"url": "http://www.focus-news.net/news/2018/10/25/2582543/pazardzhik-rayonna-prokuratura-velingrad-nablyudava-barzo-proizvodstvo-za-povrezhdane-na-15-avtomobila.html", "text": "Районна прокуратура-Велинград наблюдава бързо производство  за противозаконно унищожаване и повреждане на автомобили, съобщиха от пресцентъра на  Апелативна прокуратура – Пловдив . Установено е, че във Велинград, за времето от 23.55 ч. на 22 октомври 2018 г. до 00.45 ч. на 23 октомври 2018 г., са били счупени странични огледала за виждане на 15 леки автомобила на различни  собственици. Установеният извършител на деянието е 34-годишен мъж, който е бил задържан за срок от 24 часа по Закона за МВР.  По делото е извършен оглед на местопроизшествието, разпитани са свидетели, иззети са веществени доказателства, като предстои да се повдигне обвинение спрямо мъжът по чл. 216 ал. 1 от Наказателния кодекс. Бързото производство ще приключи в законния срок.", "date": "2018.10.25", "title": "Пазарджик: Районна прокуратура-Велинград наблюдава бързо производство за повреждане на 15 автомобила"}
{"url": "http://www.focus-news.net/news/2018/10/25/2582544/sport-gremio-s-vazhna-pobeda-kam-finala-na-kopa-libertadores.html", "text": "Носителят на трофея Гремио направи изключително важна крачка към втори пореден финал в \"Копа Либертадорес\" (еквивалент на Шампионската лига в Южна Америка). Бразилският отбор успя да измъкне победата с 1:0 срещу Ривър Плейт на препълнения стадион \"Монументал\". Дори уникалната атмосфера в Буенос Айрес не успя да помогне на домакините, които загубиха първия полуфинал в надпреварата. Единственото попадение реализира Мишел в 62-ата минута, когато засече с глава центриране от корнер на Алисон. Това бе първи гол за опорния полузащитник в най-престижния клубен турнир в Южна Америка в едва втората му среща като титуляр през този сезон. \r\nРеваншът е след седмица в Порто Алегре, като аржентинците трябва да играят коренно различно, ако искат да стигнат до мечтания финал. Късно снощи в другия полуфинал на Либертадорес шесткратният шампион Бока Хуниорс прие бразилския Палмейрас на Луис фелипе Сколари. Бока се цели към първи финал в надпреварата от 2012 година, а за последно спечели трофея през 2007-а. Лидерът в Бразилия пък има една Копа Либертадорес през 1999 година, а през следващия сезон за последно игра финал. Интересното е, че двата тима играха в груповата фаза на турнира през пролетта, като бразилците спечелиха с 2:0 на \"Бомбонера\", а в Сао Пауло срещата завърши 1:1.", "date": "2018.10.25", "title": "Спорт: Гремио с важна победа към финала на \"Копа Либертадорес\""}
{"url": "http://www.focus-news.net/news/2018/10/25/2582541/afp-belgiya-shte-zakupi-amerikanski-f-35.html", "text": "Белгия ще замени самолетите си F-16s с американски изтребители F-35. Това обяви министър-председателят на страната Шарл Мишел, предава  AFP . \r\nПрез март 2017 г. Белгия стартира търг за закупуването на 34 бойни самолета, с които да замести своите F-16. Сумата, която правителството в Брюксел ще отдели, е около 3,6 милиарда евро. . Тереза Герова", "date": "2018.10.25", "title": "AFP: Белгия ще закупи американски F-35"}
{"url": "http://www.focus-news.net/news/2018/10/25/2582547/prezidentat-rumen-radev-shte-se-sreshtne-s-rakovodstvoto-na-bsp-po-initsiativata-na-partiyata-za-predstavyane-na-proekta-viziya-za-balgariya.html", "text": "На 26 октомври, петък, от 12.00 часа президентът Румен Радев ще приеме на „Дондуков“ 2 представители на ръководството на Българската социалистическа партия (БСП). Това съобщиха от  прессекретариата на държавния глава . Срещата се провежда по инициативата на БСП за представяне на проекта „Визия за България“.", "date": "2018.10.25", "title": "Президентът Румен Радев ще се срещне с ръководството на БСП по инициативата на партията за представяне на проекта „Визия за България“"}
{"url": "http://www.focus-news.net/news/2018/10/25/2582545/ruska-boyadzhieva-zamestnik-kmet-na-burgas-povecheto-obshtini-otdavna-rabotyat-po-temata-za-adaptatsiyata-kam-klimatichnite-promeni.html", "text": "Имаме удоволствието да чуем представянето на Националната стратегия за адаптация към климатичните промени. Това каза по време на представяне на проекта и плана за действие към него заместник-кметът на Бургас с ресор европейски политики и околна среда Руска Бояджиева, предаде репортер на  Радио „Фокус“ – Бургас . По думите ѝ това е важно събитие и за всички общини. „Повечето общини отдавна работят по темата по една или друга форма – предизвикани от конкретни събития в общините или предизвикани от глобалната тенденция, която налага определени финансови механизми, по които можем да се разгръщаме“, отбеляза зам.-кметът Бояджиева. Тя добави, че общините са ангажирани да ги посрещат, но за съжаление често реагират ретроактивно. \r\n„Това не е нова тема за нас, но, за щастие, днес получаваме една национална рамка, която до голяма степен ще улесни живота на общините и техните действия в това отношение. Не само ще ги улесни, очертавайки националните приоритети, цели и прогнози, но тя също така ще даде възможност да обединим партньорски усилия“, поясни Руска Бояджиева. Според нея адаптирането на климатичните промени не може да бъде водено от една институция. \r\nМария ГЕОРГИЕВА", "date": "2018.10.25", "title": "Руска Бояджиева, заместник-кмет на Бургас: Повечето общини отдавна работят по темата за адаптацията към климатичните промени"}
{"url": "http://www.focus-news.net/news/2018/10/25/2582548/plovdiv-13-godini-zatvor-poluchi-atanas-chervenkov-rayfala-kato-porachitel-na-ubiystvoto-na-svoy-konkurent-v-biznesa.html", "text": "13 години затвор получи Атанас Червенков-Райфъла като поръчител на убийството на Аргир Гяуров и на подпалването на колите на бившия депутат Антоний Йорданов след заседание на Окръжен съд-Пловдив, предаде репортер на  Радио „Фокус“-Пловдив . Веселин Загорчев, негов съучастник, получи наказание 12 години затвор, а другите обвиняеми, Симеон Генов и Бисер Романов – по пет години. Васил Василев остава в затвора 4 години и половина. Червенков е обвинен като поръчител, а останалите подсъдими са били подбудители, извършители и помагачи. \r\nЧервенков ще обжалва присъдата си, съобщи неговата съпруга. Аргир Гяуров, който е собственик на медицински център в Пловдив, трябва да получи като обезщетение 50 000 лева за нанесените му вреди. Той бе ранен с нож на няколко места през 2014 година, което се счита за опит за убийство. Антоний Йорданов пък трябва да получи обезщетение от 6 800 лева за изгорелите автомобили. \r\nПрисъдите могат да бъдат обжалвани в 14-дневен срок пред Апелативния съд в Пловдив. \r\nЦветана ТОНЧЕВА", "date": "2018.10.25", "title": "Пловдив: 13 години затвор получи Атанас Червенков-Райфъла като поръчител на убийството на свой конкурент в бизнеса"}
{"url": "http://www.focus-news.net/news/2018/10/25/2582549/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Настоящото издание на предаването  „Дупница - ключът към Рила“ , съвместна продукция на  Радио „Фокус“  и  Община Дупница , ще бъде изключително интересно за хората, които искат да научат повече за йога - науката, която води по пътя на опознаване на човешката същност и цели достигане до чистото съзнание, покоя и блаженството в нас. Йога ни разкрива скритите закони, които управляват ума, и ни дава средство да се справяме с емоции като гняв, угризения, вина, завист, страх. Защо най-трудният път в живота на всеки един от нас е този към себе си и как благодарение на заболяване научаваме за йога, ще разберем от интервюто на колегата Денис Никифоров с Мирослава Владимирова, йога инструктор. Ако и вие, нашите слушатели и читатели, искате да коментирате темите, за които говорим днес, или пък да предлагате други, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти може да поставяте и въпроси от различно естество, които касаят Дупница, а ние ще ги отправим към компетентните експерти в Общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.10.25", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/10/25/2582551/ep-evrodeputatite-podkrepyat-planovete-za-spirane-na-razprostranenieto-na-antimikrobna-rezistentnost-ot-zhivotni-kam-hora.html", "text": "Плановете за ограничаване употребата на антибиотици в земеделските стопанства, за да се запази храната без резистентни бактерии, бяха приети от Парламента в четвъртък, се казва в съобщение от  пресслужбата на ЕП. \r\nВетеринарните лекарства не трябва при никакви обстоятелства да служат за подобряване на ефективността или компенсиране на лошото животновъдство, се казва в новия регламент. Новите правила ще ограничат употребата на антимикробни средства като предпазна мярка при липса на клинични признаци на инфекция (известни като профилактична употреба) за отделни животни, а не за групи. Лекарствата могат да се използват само когато това е напълно обосновано от ветеринарен лекар или в случаите, когато има висок риск от инфекция.  \r\nМетафилактичната употреба (т.е. лечение на група животни, когато едно животно показва признаци на инфекция) трябва да бъде последна мярка и само след като ветеринарен лекар е диагностицирал инфекция и е предписал антимикробните средства.  \r\nАнтимикробни средства, запазени за хората  \r\nЗа да подпомогне справянето с антимикробната резистентност, регламентът ще даде правомощия на Европейската комисия да избере антимикробните средства, които да бъдат запазени само за лекуване на хора.  \r\nВнос на хранителни продукти  \r\nПо настояване на евродепутатите регламентът изисква вносните храни да отговарят на стандартите на ЕС и също така налага антибиотиците да не могат да бъдат използвани за засилване на растежа на животните.  \r\nЗа да се насърчат научните изследвания на нови антимикробни средства, законодателството предвижда стимули, включително по-дълги периоди на защита на техническата документация на нови лекарства и търговската защита на иновативни активни вещества. То също така предвижда защита на значими инвестиции в данни, направени за подобряване на съществуващ антимикробен продукт или за запазването му на пазара.  \r\nСпоразумението със Съвета на ЕС беше прието с 583 гласа „за“,  срещу 16 гласа „против“ и 20 \"въздържал се\".  \r\nВ отделно гласуване депутатите одобриха с 583 гласа „за“,  срещу 31 гласа \"против\" и 6 гласа \"въздържал се\" нови правила за по-отговорни начини за производство, продажба и използване на медикаментозни фуражи за справяне с разпространението на антимикробната резистентност.  \r\nДокладчикът Франсоаз Гростет (ЕНП, Франция) заяви: „Това е важна стъпка напред за общественото здраве. Освен земеделските стопани или собствениците на животни, използването на ветеринарни лекарства засяга всички нас, защото има пряко въздействие върху околната среда и нашата храна; накратко - върху нашето здраве. Благодарение на този регламент ще можем да намалим използването на антибиотици в животновъдните ферми, които са източник на антимикробна резистентност, която впоследствие се предава на хората. Антибиотичната резистентност е истински дамоклев меч и заплашва да запрати системата ни на здравеопазване обратно в Средновековието.\"  \r\nСпоразумението трябва да бъде официално прието от Съвета на ЕС преди публикуването му в Официален вестник на Европейския съюз.  \r\nЕвропейският център за профилактика и контрол върху заболяванията (ECDC) наскоро предупреди, че бактериите в хората, храната и животните продължават да показват резистентност срещу най-използваните антибиотици. Изследователите твърдят, че резистентността към ципрофлоксацин, важен антибиотик за лекуването на инфекции при хората, е много висока при Campylobacter, което намалява възможностите за ефективно лекуване на тежки хранителни инфекции. Резистентните към множество лекарства бактерии от вида салмонела продължават да се разпространяват в Европа.", "date": "2018.10.25", "title": "ЕП: Евродепутатите подкрепят плановете за спиране на разпространението на антимикробна резистентност от животни към хора"}
{"url": "http://www.focus-news.net/news/2018/10/25/2582555/abv-dari-poveche-ot-200-toma-balgarska-literatura-na-chitalishteto-v-selo-lesnovo.html", "text": "Председателят на АБВ Румен Петков и председателят на АБВ – Младежи Пламена Заячка посетиха село Лесново в община Елин Пелин, където по инициатива на регионалната структура на партията, с председател Милко Маринов, на местното читалище бяха дарени повече от двеста тома българска възрожденска, класическа и съвременна литература, както и издание от специалния патриотичен календар, който младежката организация на АБВ изготви. Това съобщиха от пресцентъра на  партията . Екземпляр от календара бе предоставен и на кметството и на училището в населеното място.  \r\nПредставителите на АБВ проведоха среща с кмета на Лесново Стоян Зарчов, като отбелязаха много синия управленски мандат, който той осъществява, ясно видим от редицата подобрения направени в селото.  \r\nПо-късно през деня Петков и Заячка се поклониха пред паметника на загиналите в антифашистката съпротива в село Лесново.", "date": "2018.10.25", "title": "АБВ дари повече от 200 тома българска литература на читалището в село Лесново"}
{"url": "http://www.focus-news.net/news/2018/10/25/2582553/mvr-pri-savmestna-operatsiya-na-sluzhiteli-na-gdbop-i-odmvr-blagoevgrad-sreshtu-narkorazprostranenieto-sa-zadarzhani-dvama-dushi-izzeti-sa-nad-5-kg-marihuana.html", "text": "В полицейската операция, проведена на територията на селата Кулата и Първомай, са участвали служители на отдел „Наркотици“ при ГДБОП и на ОДМВР – Благоевград. Това съобщиха от пресцентъра на  МВР . Действията за задържане на хора, занимаващи се с разпространение на големи количества наркотични вещества, са осъществени под наблюдението на Окръжна прокуратура - Благоевград.  \r\nВ хода на операцията, в момент на сделка с наркотични вещества, в района на бензиностанция в село Кулата са задържани двама мъже от Първомай – 31-годишен с регистрации за извършени престъпления по чл. 343Б от НК и осъждан за престъпления по чл. 354А, ал. 3 от НК, и 56-годишен, също осъждан за престъпления по чл. 354А, ал. 3 от НК.  \r\nПри последвалото претърсване на лек автомобил „Фолксваген Бора“, ползван от двамата задържани, са намерени и иззети 10 пакета с общо тегло 5.633 кг, съдържащи суха, зелена тревиста маса, която при направения полеви тест реагира на марихуана.  \r\nПо случая в РУ – Петрич е образувано досъдебно производство под наблюдението на окръжната прокуратура. На двамата мъже е повдигнато обвинение за извършено престъпление по чл. 354А, ал. 1 от НК. След задържане с полицейска заповед за срок до 24 часа,  с постановление на наблюдаващия прокурор им е наложена мярка за неотклонение до 72 часа. Впоследствие на двамата е наложена постоянна мярка „задържане под стража“.  \r\nРаботата по случая продължава.", "date": "2018.10.25", "title": "МВР: При съвместна операция на служители на ГДБОП и ОДМВР – Благоевград срещу наркоразпространението са задържани двама души, иззети са над 5 кг марихуана"}
{"url": "http://www.focus-news.net/news/2018/10/25/2582556/babh-prodalzhava-nadzora-v-oblastite-yambol-burgas-i-haskovo-vav-vrazka-s-chumata-po-drebnite-prezhivni-zhivotni.html", "text": "Българската агенция по безопасност на храните щe продължи с по-строгия надзор в областите Ямбол, Бургас и Хасково във връзка с Чумата по дребните преживни животни, където в рамките на изпълнявания контрол и ликвидиране на заболяването са констатирани 103 животновъдни обекта със сероположителни дребни преживни животни в 59 населени места. Това съобщиха от пресцентъра на  БАБХ . \r\nПробите са взети от животните, отглеждани в 20-километровите надзорни зони около констатираните през юни и юли месец тази година огнища на Чума по дребните преживни животни. В резултат на потвърдените проби на 8 октомври 2018 г. Европейската комисия (ЕК) прие решение (Решение за изпълнение (ЕС) 2018/1499) за нови санкции и разшири зоната под рестрикции. Вместо 7 погранични общини, санкциите обхващат Бургаска, Ямболска и Хасковска области, които включват 29 общини.  \r\nЕК прие решение да бъде увеличена територията с наложените рестрикции след като в продължение на два месеца стопаните на фермата в Болярово възпрепятстваха ветеринарните власти да ликвидират огнището на чума в обекта, който беше обявен за вторично огнище на заболяването на база на положителен резултат при изследване в Националната референтна лаборатория и данни за епизоотологична му свързаност с други огнища, разположени в инфектирана зона. Към настоящия момент фермата е със статут на обект, в който категорично и без съмнение е потвърдено огнище на болестта. Мерките за ликвидиране на заболяването са наложени със Заповед на изпълнителния директор на БАБХ от 18 юли 2018 г.  При проведения по същото време надзор не бяха констатирани други огнища на заболяването, което дава основание обекта в Болярово да се смята за причина за увеличаване размера на инфектираната зона.  \r\nБАБХ предварително алармира за евентуално увеличаване на територията с наложените рестрикции от Европейската комисия. След консултации и по одобрена от ЕК схема, до края на месец ноември 2018 г. ще бъде проведен засилен серологичен надзор в тези областите Ямбол, Бургас и Хасково. В рамките на този надзор ветеринарните лекари ще посетят и ще вземат кръвни проби от животни в 249 населени места от трите области. Резултатите от пробите ще дадат по-ясна картина за здравния статус на популацията на дребните преживни животни и ще подпомогнат предприемането на защитни мерки за предотвратяване на разпространението на чумата и ликвидирането на заболяването. Освен предотвратяване на по-нататъшното разпространение на чумата по овцете и козите, продължаването на надзора цели набиране на данни и даване на гаранции, водещи до официалното ликвидиране на заболяването и освобождаване от наложените ограничения. \r\nОграниченията за движение на дребни преживни животни и продукти от областите с рестрикции – Бургас, Хасково и Ямбол, които не са преминали термична обработка, остават в сила. \r\nРазчитаме на пълното съдействие от страна на собствениците на животновъдните обекти за дребни преживни животни при извършването на надзора на заболяването. Овладяването на ситуацията и контрола на заболяването е в интерес на животновъдството в България, както от гледна точка на здравеопазването на населението, така и за запазване на доверието на търговските ни партньори на международния пазар.", "date": "2018.10.25", "title": "БАБХ продължава надзора в областите Ямбол, Бургас и Хасково във връзка с Чумата по дребните преживни животни"}
{"url": "http://www.focus-news.net/news/2018/10/25/2582546/a1-on-makedoniya-talat-dzhaferi-ochakva-obyavyavaneto-na-nova-parlamentarna-grupa-na-izklyuchenite-ot-vmro-dpmne-deputati.html", "text": "По отношение на възможността за нова парламентарна група, съставена от осемте депутати от опозицията, които подкрепиха конституционните промени, председателят на парламента в Скопие Талат Джафери заяви, че правилата го позволяват, но все още не е получил уведомление от изключените от ВМРО-ДПМНЕ народни представители, предава македонската електронна медия  A1 On . \r\n„Те имат това право съгласно Правилника за дейността на Събранието, като се има предвид, че са се отцепили от коалицията и решението на партията да ги изключи. Според правилата те могат да се самоорганизираат, имайки предвид, че са повече от пет. Но от формален аспект трябва индивидуално и официално да се произнесат за техния статут - че не са част от коалицията, и след това с нов акт да ме уведомят, за да могат да сформират депутатка група“, поясни Джафери.  \r\nСедмината депутати, изключени от ВМРО-ДПМНЕ обявиха, че до края на седмицата ще кажат дали ще действат като независими или ще сформират нова парламентарна група. Засега те отхвърлят възможността да се присъединят към друга парламентарна група. \r\nНе е известно дали към Емилия Александрова, Нола Исмаиловска-Старова, Елизабета Канческа-Милевска, Кръстьо Мукоски, Сашо Василевски, Любен Арнаудов и Зечир Рамчилович, които бяха изключени от ВМРО-ДПМНЕ, ще се присъедини и депутатът Владанка Авирович от СПМ, която подкрепи конституционните промени, за разлика от нейните колеги, които гласуваха „против“ конституционните промени. Тереза Герова", "date": "2018.10.25", "title": "A1 On (Македония): Талат Джафери очаква обявяването на нова парламентарна група на изключените от ВМРО-ДПМНЕ депутати"}
{"url": "http://www.focus-news.net/news/2018/10/25/2582558/plovdiv-gorski-sluzhiteli-spasiha-blasnat-ot-lek-avtomobil-elen.html", "text": "Горски служители от Регионална дирекция по горите - Пловдив и Държавно ловно стопанство-Тракия спасиха блъснат от лек автомобил елен лопатар. Това съобщиха от Регионална дирекция по горите - Пловдив. Животното е изскочило на главен път Голямоконарско шосе – град. Пловдив.  \r\nЕксперти и горски инспектори от РДГ – Пловдив незабавно се отзоваха на подадения сигнал. Еленът е намерен в безпомощно състояние с видими счупвания на крайниците и тежки травми по тялото. Животното е транспортирано със специализиран превоз до Ловното стопанство за оказване на ветеринаромедицинска помощ. Произшествието е посетено и от органите на Пътна полиция – Пловдив.", "date": "2018.10.25", "title": "Пловдив: Горски служители спасиха блъснат от лек автомобил елен"}
{"url": "http://www.focus-news.net/news/2018/10/25/2582552/prezidentat-rumen-radev-cherveniyat-krast-v-balgariya-e-emblema-na-chovechnost.html", "text": "Името на организацията на Червения кръст в България е емблема не само на оказване на първа помощ при бедствия и кризи, а и символ на човечност и хуманно общество. Това заяви президентът Румен Радев на среща с Франческо Рока - председател на Международната федерация на Червения кръст/Червения полумесец, съобщиха от  прессекретариата на държавния глава .  \r\nГостът е на посещение у нас по повод отбелязването на 140-годишнината от създаването на БЧК, което се провежда под патронажа на българския държавен глава. На срещата на „Дондуков“ 2 присъстваха председателят на БЧК Христо Григоров и генералният директор на организацията д-р София Стоименова, както и други членове на международната федерация, в която наред с Българския червен кръст членуват 190 национални дружества.   \r\nПрезидентът Румен Радев благодари на Франческо Рока за подкрепата, която Международната федерация на дружествата на Червения кръст и Червения полумесец оказва на БЧК. Най-голямата доброволческа организация не просто спасява бедстващите и развива социални и здравни грижи за нуждаещи се деца, възрастни или самотни хора, тя създава усещането, че някой е готов безвъзмездно да помогне, поставяйки на риск живота си, заяви президентът Радев. По думите му, именно човечността и безвъзмездната подкрепа са един от стълбовете на всяко общество.   \r\nФранческо Рока изрази задоволство от дейността на БЧК  не само у нас, но и в региона, като посочи, че българската организацията има лидерска роля на Балканите и този потенциал трябва да се използва. „Трябва да се гордеете с младите българи, които се посвещават на доброволческите дейности със завидна енергия и служат за пример“, добави Рока. Гостът запозна президента Радев с проект за създаване на логистичен център за бедствена готовност у нас, който да обслужва целия регион, както и на училище за обучение на парамедици от Балканския регион. Държавният глава приветства инициативата и подчерта, че подобен регионален център дава възможност за адекватна и своевременна реакция при различни кризи. Такъв проект ще подобри свързаността между доброволците от региона, заяви още президентът Радев.", "date": "2018.10.25", "title": "Президентът Румен Радев: Червеният кръст в България е емблема на човечност"}
{"url": "http://www.focus-news.net/news/2018/10/25/2582560/kmetat-na-veliko-tarnovo-inzh-daniel-panov-12-mlrd-evro-sa-neobhodimi-za-podmyana-na-stara-kanalizatsiya-v-tsyalata-strana.html", "text": "12 млрд. евро са необходими за подмяна на стара канализация в цялата страна. Това каза кметът на Велико Търново и председател на Националното сдружение на общините в Р България инж. Даниел Панов по време на заседание на Общинския съвет, предаде репортер на  Радио „Фокус“ – Велико Търново . Той отбеляза, че до края на този и през следващия програмен период са осигурени около 8 млрд. лева. „Виждате, че има един недостиг от 4 млрд. евро“, посочи инж. Панов. Той допълни, че техническите възможности на подземната канализационна мрежа на Велико Търново са нормални за провеждане на битови и фекални води, но нейният капацитет е изчерпан що се касае до провеждането на дъждовни и водни количества, особено при интензивен дъжд. „Това се дължи на развитието на града, застрояването на свободните терени със сгради и прилежащи трайни настилки, формиращи значителни водни количества, които не са предвидени при изграждане на мрежата, основно през 60-те години на миналия век. Община Велико Търново и ВиК операторът са изпълнители на редица проекти по подобряване на ВиК мрежата, но за цялостната реконструкция са нужни значителни финансови средства“, посочи кметът. \r\nЩо се касае до инфраструктурата в града той отбеляза, че в по-голямата част тротоарите на улиците в кварталите „Колю Фичето“, „Бузлуджа“ и „Картала“ са в добро експлоатационно състояние. „Община Велико Търново има в предвид необходимостта от цялостен ремонт и подобряване на състоянията на тротоарите и по останалите улици в горе цитираните жилищни квартали, както и в районите около стадион „Ивайло“, някой от които не са ремонтирани от близо 30 години. В тази връзка, в размера на осигуреното финансиране по инвестиционната програма за 2019 година, ще се възложат извършване на текущи или основни ремонти, реконструкция или ново строителство на тротоарите“, посочи инж. Панов. \r\nТой припомни, че Общинна Велико Търново предвижда изграждането на два нови буферни паркинга – на Сержантското училище и под Балдуиновата кула. В момента се изгражда нов паркинг до Хуманитарна гимназия. През лятото тази година са извършени частични ремонти и преафалтиране на паркинга между ул. „Ален мак“ и ул. „Краков“, както и на паркинга пред стадион „Ивайло“. С изпълнението на проект „Подобряване на техническата инфраструктура в Западна индустриална зона“ по ОП „Региони в растеж“ са изградени прилежащи паркингите с 37 паркоместа. През тази година по проект „Привлекателна и съхранена автентична градска среда във Велико Търново“ се е извършила реконструкция на обществения паркинг на ул. „Крайбрежна“. „В размер на осигуряването годишно финансиране Община Велико Търново ще продължава да извършва също ремонтни дейности и през 2019 година, както на съществуващите паркинги, така и изграждане на нови такива в междублокови пространства и жилищни квартали на града. До края на октомври очаквам анализ от Дирекция „Строителство и устройство на територията“ и за ремонт на шахти, тротоари и други ремонтни дейности, които трябва да се извършат. Част от тях, които са приоритетни, ще бъдат възложени за възстановяне до края на тази година, а следващите ще влязат в бюджет 2019 година“, посочи инж. Даниел Панов. \r\nНадежда КРЪСТЕВА", "date": "2018.10.25", "title": "Кметът на Велико Търново инж. Даниел Панов: 12 млрд. евро са необходими за подмяна на стара канализация в цялата страна"}
{"url": "http://www.focus-news.net/news/2018/10/25/2582554/hristo-grigorov-bchk-e-edinstvenata-organizatsiya-v-balgariya-koyato-pomaga-na-tolkova-hora-nie-uspyavame-da-smenim-formulata-ot-razdelyay-i-vladey-na-obedinyavay-i-reshavay.html", "text": "Нашата мисия е да предадем на внуците си, това, което сме наследили от нашите баби и дядовци, като качества - търпимост, всеотдайност, добросърдечност. Това каза председателят на Българския червен кръст (БЧК) Христо Григоров, време на тържествено отбелязване на 140 години от създаването на организацията, предаде репортер на  Агенция „Фокус“ . Според него тази ценностна система ще ги направи достойни хора. „Всички тук сме застанали водени от една идея - да помагаме всеки с кой каквото може. В тази зала сега сме хората обединени от тази идея - тези, които денонощно стоят на първа линия срещу мизерията, бедността и катастрофите. Това са членовете и доброволците на организацията“, посочи той. Според него през тези 140 години, откакто организацията съществува, е направила много.  \r\n„При бойните полета, първата болница, първо военно училище, първа санитарна авиация, първите центрове за даряване на кръв“, изтъкна той. „Не ни е лесно - помагаме на 1, 2 млн. души всяка година“, каза Григоров. Той обясни, че българската червенокръстка организация разполага с 6 хил. доброволеца. „През ръцете на тези хора минават десетки тонове храна. Само това да го отбележим, е достатъчно за уважение“, обясни той.  \r\n„Няма друга организация в България, която да е толкова мощна и да успее да помогне на толкова хора. Ние успяваме да сменим формулата, която използват полиците от „разделяй и владей“, на „обединявай и решавай“, посочи председателят на организацията.    \r\nТой каза, че за тези години организацията е успяла да обедини религиозните структури в страната.  \r\n„БЧК е организация със свои закон и пример за добре свършена работа“, каза още той и добави, че фактът, че годишнината на организацията е под патронажа на българския президент Румен Радев е доказателство за това.    \r\nСъжалявам, че българските политици не вземат пример от БЧК, как да организират дейността си“, изтъкна той.  \r\nДаяна ДЮЛГЕРОВА", "date": "2018.10.25", "title": "Христо Григоров: БЧК е единствената организация в България, която помага на толкова хора - ние успяваме да сменим формулата от „разделяй и владей“ на „обединявай и решавай“"}
{"url": "http://www.focus-news.net/news/2018/10/25/2582563/smolyan-obshtinskiyat-savet-dade-saglasie-za-udalzhavane-na-sroka-za-bezlihveniya-zaem-ot-darzhavata-v-razmer-na-2-925-500-lv.html", "text": "След 1 час дебати, Общински съвет – Смолян даде съгласие за удължаване на срока с една година за получен временен безлихвен заем от Централния бюджет на Република България в размер на  2 925 500 лв., предаде репортер на  Радио „Фокус“ – Смолян . Решението бе прието с 15 гласа „за“, 6 „против“ и 5 „въздържал се“. \r\nВ предложението на вносителя – кмета Николай Мелемов се посочва, че съгласно писмо от Министерството на финансите от 2016 г. на община Смолян е отпуснат кредит, съгласно чл. 103, ал.1 от ЗПФ в размер на 3 950 000 лв. През 2018 г. от него са погасени 1 024 500 лв., ведно с начислената законова лихва в размер 85 354.00 лв. съгласно чл. 105 от Закона за публичните финанси от средства за целева субсидия за капиталови разходи. Остатъкът в размер на 2 925 500 лв. е със срок на възстановяване 10.01.2019 г. Съгласно данните от отчета на касовото изпълнение на бюджета към 30.09.2018 г. Общината продължава да се намира във финансово затруднение. Към края на годината се очертава сравнително нисък процент на изпълнение на собствените приходи. С ограничения финансов ресурс Общината се стреми да дофинансира и разходите в сферата на образованието, здравеопазването, социалните услуги и други дейности държавна отговорност, без които общината не би могла да съществува нормално. Анализирайки финансовото състояние Общината ще се окаже в невъзможност да спази срока 10.01.2019 г. за предоставения през 2018 г. безлихвен заем в размер на 2 925 500 лв. \r\nПредседателят на бюджетната комисия Стоян Иванов, заяви че предложението е прието в Комисията и подчерта, е според него тази точка е най-важната и трябва да се приеме, тъй като тя ще осигури баланс на бъдещия бюджет и призова общинските съветници да се обединят и да подкрепят кмета. \r\nОбщинският съветник от КРОС Кирил Хаджихристев, припомни, че този заем е взет преди 4 години, не е погасен и посочи, че ако догодина се наложи този заем да бъде предсрочно изискуем, ще трябва да се изплаща от бъдещия кмет, който може и да не бъде от управляващата партия. \r\nВ отговор кметът Мелемов, заяви, че от седем години общината топи заеми и задължения, но няма как това са става наведнъж. „Няма как да спрем всичко друго и да изплатим заема. Факт е, че сега община Смолян няма задължения към фирми, както беше практиката преди да поемем управлението, сега изплащаме и облигационния заем на общината. Имаме финансова дисциплина, но чудеса не могат да станат. Идеята е да се топят заемите“, отбеляза Мелемов. Той припомни, че през 2011 г., когато е поел управлението е имало десетки фирми, към които общината е имала дългове, което според кмета е престъпление. „Това е смисълът на финансовата дисциплина – във времето да се намаляват финансовите задължения, но не могат да станат чудеса. Въпросът сега е да няма излишни сътресения в общината и засега това е най-доброто решение. \r\nСъветникът инж. Димитър Кръстанов от БСП също посочи при дебатите, че става дума за прехвърляне на един изискуем заем от близо 3 млн. лв. за следващия мандат. „Той не е изискуем в момента но може да стане такъв. Следващия мандат ще бъде ангажимент на друга конфигурация на избор. Налице е прехвърляне на финансови тежести за следващия мандат и затова въпросът опира и до политическа преценка на ситуацията“, допълни инж. Кръстанов. \r\nВ отговор на изказванията на общинските съветници, председателят на Бюджетната комисия Стоян Иванов припомни, че корените на финансовите дефицити трябва да се търсят в далечната 2011 година. „тогава кметът Мелемов ведно с ключа за управление на общината, получи и чек от минус 24 млн. лв., в това число 11 млн. текущи задължения към доставчици, контрагенти, юридически и физически лиза, празни разплащателни сметки, източена сметка от дарения на граждани, на депозити за участия в търгове. Получи 9 млн. лв. задължения от заем към банка, 2,4 млн. лв. дългове към СД „Лайтинг“ и 1 млн. лв. към Българската банка за развитие. Към 30 септември т. г. задълженията, съпоставими с горепосочените са много по-малко и са стопени с около 10,5 млн. лв.“, разясни Иванов. \r\nВъпреки едночасовите дебати в Сесийна зала и изказаните противоречиви мнения за удължаване на срока за заема от държавата, той бе приет от Общински съвет – Смолян. \r\nНели ГЕРГЬОВСКА", "date": "2018.10.25", "title": "Смолян: Общинският съвет даде съгласие за удължаване на срока за безлихвения заем от държавата в размер на 2 925 500 лв."}
{"url": "http://www.focus-news.net/news/2018/10/25/2582564/blagoevgrad-vazstanoveno-e-osvetlenieto-v-kriviya-tunel-po-pat-i-1-blagoevgrad-kulata.html", "text": "Възстановено е осветлението в Кривия тунел по път I-1 Благоевград – Кулата. Това съобщи слушател на  Радио „Фокус“ .", "date": "2018.10.25", "title": "Благоевград: Възстановено е осветлението в Кривия тунел по път I-1 Благоевград – Кулата"}
{"url": "http://www.focus-news.net/news/2018/10/25/2582567/veliko-tarnovo-upravlenieto-na-turisticheska-destinatsiya-balgariya-beshe-diskutirano-na-kragla-masa-v-stopanskata-akademiya-v-svishtov.html", "text": "Кръгла маса на тема „Съвременни измерения на управлението на туристическа дестинация България” събра в Стопанска академия научни изследователи и представители на практиката в туристическия бранш. Това съобщиха от пресцентъра на  Стопанската академия „Д. А. Ценов“ . Форумът се проведе с цел представяне на резултатите от проведено проучване по едноименен проект, реализиран от екип на катедра „Икономика и управление на туризма”, под ръководството на проф. д-р Марияна Божинова – зам.-ректор на Академията и преподавател към катедрата. Сред гостите на кръглата маса бяха доц. д-р Тодор Кръстевич – зам.-ректор „Научноизследователска и проектна дейност”, доц. д-р Анелия Радулова – директор на Институт за научни изследвания при СА „Д. А. Ценов”, проф. д-р Любчо Варамезов – декан на факултет „Производствен и търговски бизнес”. Във форума участваха академични преподаватели и студенти, представители на община Свищов, Туристически информационен център, Исторически музей, неправителствени организации, развиващи дейност в сферата на туризма, туроператори, хотелиери, ресторантьори. „България безспорно е страна, разполагаща с неизмеримо богатство от природни и антропогенни ресурси. Проектната идея е насочена към разкриване на бариерите пред дестинацията за оползотворяване на нейния туристически потенциал и обосноваване на съвременните измерения на управлението й”, каза при откриване на форума проф. Божинова. По думите й, изграждането и управлението на привлекателна и високо конкурентна дестинация изисква добре планирана среда, която подкрепя и позволява развитие. Тя поясни, че целта на реализирания от екипа проект е на основата на емпирично проучване състоянието на туристическа дестинация България, да се очертаят съществуващите проблеми и комплекса от стратегически управленски решения, свързани с възможните перспективи за устойчиво развитие на България и утвърждаването й като целогодишна туристическа дестинация с множество природни и антропогенни дадености, подходящи за развитието на различни видове туризъм. Имайки предвид стратегическата важност на туристическия сектор за националната ни икономика, значимостта на направеното по проекта изследване, относно управлението на туристическата дестинация за икономическото развитие на България, подчертаха и гостите на форума в приветствията си към участниците. В рамките на форума бяха представени резултатите от анкетни проучвания, осъществени в шест административни области, за които са разработени два вида анкетни карти – за туристи и за експерти от общински и областни администрации, отговарящи за развитието на туризма. В проучването са участвали туристи от България и от около 10 други държави.  \r\nОбобщените данни за областите Пловдив и Пазарджик представи ас. д-р Любомира Тодорова. Тя анализира състоянието да туризма в градовете Пловдив и Велинград, като отчете, че в двете дестинации се развива различен вид туризъм. Докторант Кристина Георгиева презентира резултатите от проведените проучвания в различни туристически дестинации в други четири области – градовете Поморие и Созопол в обл. Бургас, шест общини в обл. Добрич, където по крайбрежието им се развива морски туризъм, обл. Велико Търново (община В. Търново) и община Трявна  в обл. Габрово.    \r\nСлед представяне на резултатите по проекта, участниците в кръглата маса дискутираха основните проблеми при развитието на туризма в България. Най-ярко те откроиха инфраструктурата, чистотата, липсата на кадри, недооценената важност на всеки един турист и неоползотворяване на големия потенциал, който има България за развитие на различните видове туризъм. Дискусията продължи с обсъждане на възможностите за развитие на туризма в Свищов. Споделени бяха конкретни идеи за нови начинания, които могат да се реализират чрез публично-частно партньорство или в партньорство между НПО. Представители на бизнеса отправиха предложения към студентите от специалността и магистърската програма, развивани от катедрата-домакин, за провеждане на практика и трупане на опит в сферата на туризма. Участниците в кръглата маса се обединиха около мнението, че за развитието на туристическа дестинация Свищов е необходимо да бъде разработен цялостен туристически пакет, който да бъде предложен на туроператорите. \r\nВ заключение проф. Божинова подчерта, че тематиката на проекта кореспондира с всички стратегически цели на Мандатната програма за развитие на СА „Д. А. Ценов” през мандат 2016-2020 г., а също и със Стратегията за развитие на научноизследователската дейност в свищовското висше училище през същия период. „Изследваната проблематика кореспондира и с Националната стратегия за устойчиво развитие на туризма в България 2014-2030 г.”, каза още проф. Божинова. Тя поясни, че анализите от проведеното изследване по проект „Съвременни измерения на управлението на туристическа дестинация България” ще бъдат предоставени на министъра на туризма, Николина Ангелкова.", "date": "2018.10.25", "title": "Велико Търново: Управлението на туристическа дестинация България беше дискутирано на кръгла маса в Стопанската академия в Свищов"}
{"url": "http://www.focus-news.net/news/2018/10/25/2582559/hristo-grigorov-bchk-obmislyame-sazdavane-na-uchilishte-za-parameditsi-i-sklad-za-bedstvena-gotovnost-u-nas-koyto-da-obsluzhva-tseliya-balkanski-region.html", "text": "Обмисляме създаване на училище за парамедици и склад за бедствена готовност у нас, който да обслужва целия Балкански регион. Това каза председателят на Българския червен кръст (БЧК) Христо Григоров по време на тържествено отбелязване на 140 години от създаването на организацията, предаде репортер на  Агенция „Фокус“ . Той обясни, че през годините определящ за организацията е бил човешкият ресурс. \"За Българския червен кръст е важна подкрепата, която получава от българското правителство, международните партньори на организацията и техният принос за успеха на дружеството е голям“, посочи той.  \r\nДаяна ДЮЛГЕРОВА", "date": "2018.10.25", "title": "Христо Григоров, БЧК: Обмисляме създаване на училище за парамедици и склад за бедствена готовност у нас, който да обслужва целия Балкански регион"}
{"url": "http://www.focus-news.net/news/2018/10/25/2582569/varna-okrazhniyat-sad-ostavi-v-aresta-opasen-retsidivist-za-grabezh.html", "text": "Окръжният съд уважи искането на Окръжната прокуратура във Варна за вземане мярка за неотклонение „Задържане под стража“ на опасен рецидивист за грабеж. Това съобщиха от  Апелативна прокуратура – Варна", "date": "2018.10.25", "title": "Варна: Окръжният съд остави в ареста опасен рецидивист за грабеж"}
{"url": "http://www.focus-news.net/news/2018/10/25/2582550/the-new-york-times-kakva-igra-igrae-turtsiya-v-sluchaya-s-dzhamal-hashogii.html", "text": "Редакционната колегия на водещото американско издание  The New York Times  публикува статия, в която се опитва да определи целите на турския президент Реджеп Тайип Ердоган във връзка с убийството на журналиста Джамал Хашоги в Генералното консулство на Саудитска Арабия в Истанбул. Критично настроени в оценката си за да действията на Ердоган, от редакцията допускат, че лидерът на Анкара използва случая, за да укрепи още повече позициите си.  \r\nТурският президент разглежда убийството на Хашоги като възможност да подкопае Саудитска Арабия, регионален и религиозен съперник на Анкара. Турция реши да продължи по пътя на правосъдието и отказа да даде на Саудитска Арабия възможността да избегне отговорността за убийството на Хашоги, журналист на  The Washington Post . \r\nНовите съобщения, които се появяват през последните три седмици в контролираните от Ердоган местни медии, разкрива ужасяващи подробности за убийството, привлякоха вниманието на света към жестокостта на младия престолонаследник на арабското кралство, Мохамед бин Салман, въпреки че администрацията на държавния глава на САЩ ДоналдТръмп направила всички възможни намеци за това, че предпочита да си затвори очи за този факт.  \r\nПо-рано тази седмица Ердоган отново привлече вниманието на света към това ужасно събитие и за първи път обсъди подробно този въпрос в реч, адресирана до членовете на неговата партия. Той нарече инцидента „умишлено убийство\" и очерта хронологията на случилото се. Същевременно поиска от саудитите да предоставят повече подробности и да екстрадират 18 заподозрени, задържани с цел да бъдат съдени в Турция. Ердоган също така предложи, че зад убийството на Хашоги, извършено в Консулството на Саудитска Арабия в Истанбул, стои принц Мохамед или някой негов приближен. „По чия заповед тези хора дойдоха тук?“, бе въпросът, който турският лидер отправи към съпартийците си.  \r\nТакъв отворен призив към Саудитска Арабия, регионална сила, която поддържа близки отношения с Тръмп и зетта му Джаред Къшнер, е смела крачка. Какво очаква да постигне Ердоган? \r\nМалко вероятно е той да е бил много шокиран от убийството на журналиста, като се има предвид историята на Ердоган за незаконния тормоз срещу представителите на медии и ограничаването на свободата на печата. Миналата година редица неправителствени организации, наблюдаващи зачитането на свободата на средствата за масова информация, отново посочиха Турция като основен нарушител на свободата на печата в света поради арестите на журналисти. \r\nИ ако действията на Ердоган не са свързани със защитаването на свободата на печата, то тогава какви принципи защитава турския президент? \r\nРазбира се, Ердоган е възмутен от това, че чуждестранна власт е извършила толкова тежко убийство на територията на Турция – при това в родния му град Истанбул. Саудитска Арабия изпрати екип от 15 убийци, за да извърши това престъпление, макар че  тялото на Хашоги все още не е намерено. \r\nМоже би Ердоган, както твърдят американски официални лица и други експерти, се опитва да използва това убийство, за да изтръгне пари от Саудитска Арабия, за да подкрепи отслабена турска икономика в замяна на това да помогне за отклоняването на подозренията от Рияд. Турската лира продължава да пада и инфлацията се увеличава, което ограничава силно възможностите на турските работници и правителството на страната. \r\nВъпреки че този сценарий не е реализиран, все още има възможност да се постигне определен саудитско-турски компромис относно запазването на тайната с допълнителните подробности за убийството, въпреки че в момента това, от което се нуждае светът, е цялата истина и изобличаването на отговорните за смъртта на Хашоги. Тереза Герова", "date": "2018.10.25", "title": "The New York Times: Каква игра играе Турция в случая с Джамал Хашоги?"}
{"url": "http://www.focus-news.net/news/2018/10/25/2582566/franchesko-roka-mfchkchp-balgarskiyat-cherveniya-krast-mozhe-da-bade-primer-za-podrazhanie.html", "text": "България може да се гордее със своето гражданско общество. Това каза председателят на Международната федерация на дружествата на Червения кръст и Червения полумесец Франческо Рока при отбелязването на 140 години от създаването на БЧК в България, предаде репортер на  Агенция „Фокус“ . \r\n“Нека да започнем с най-дълбоките си поздравление към БЧК. 140 годишна дейност призната в международен аспект. Това не би било възможно без силно ръководство и без усилията на хиляди доброволци, които работят всеки ден.  Като председател на международна компания ви нося поздрави от още 190 държави“,  каза той.  \r\nСпоред него всички членове в организацията са братя и сестри, част от голямото семейство и трябва да ги чувстваме близки, независимо къде са в света. По думите му българското правителството и Българският червения кръст могат да бъдат пример за подражание, като модел на работа.", "date": "2018.10.25", "title": "Франческо Рока, МФЧК/ЧП: Българският червения кръст може да бъде пример за подражание"}
{"url": "http://www.focus-news.net/news/2018/10/25/2582565/pilotat-veteran-dimitar-betuhovski-nachaloto-na-vertoletnata-aviatsiya-v-balgariya-beshe-trudno-s-mnogo-letene-i-spasitelni-aktsii.html", "text": "Началото на вертолетната авиация в България беше трудно, с много летене и спасителни акции. Това каза пред журналисти в 24-та авиационна база - Крумово пилотът-ветеран Димитър Бетуховски, предаде репортер на  Радио „Фокус”-Пловдив . „Пенсионирах се през 1996 година с 3000 летателни часа, а по-късно е летях и в гражданската авиация, където приключих стажа си на пилот с общо 7000 летателни часа“, отбеляза Бетухов. Ето защо, според него, в момента може спокойно да се каже, че нямаме авиация, защото е недопустимо за 20 години служба да имаш едва 500 летателни часа. Бетуховски посочи още, че при пенсионирането му пилотите в Авиобазата в Крумово са били 44, а сега са едва 24, а в Стара Загора е имало 74 пилоти. \r\nПетър Иванов, който е бивш радиотелеграфист в Авиобазата, се похвали, че по време на службата си е направил над 2000 дежурства. Пенсионирал се е през 1984 година. Най-голяма гордост е почувствал, когато е осигурявал парада в Сарафово през същата тази 1984 година, в който парад са се включили 60 вертолета. „Изпитах голяма гордост тогава”, каза Иванов. И според него в момента трудно се поддържа бойна готовност с малкото машини. „Трябва да има ресурс и самочувствието, че имаме добра авиация като българска нация”, добави той. \r\nЦветана ТОНЧЕВА", "date": "2018.10.25", "title": "Пилотът-ветеран Димитър Бетуховски: Началото на вертолетната авиация в България беше трудно, с много летене и спасителни акции"}
{"url": "http://www.focus-news.net/news/2018/10/25/2582557/prezidentat-na-makedoniya-za-dogovora-za-imeto-gartsiya-shte-ni-pishe-istoriyata.html", "text": "В рамките речта си, изнесена на научна конференция в Охрид, държавният глава на югозападната ни съседка Георги Иванов се фокусира върху договора за името, коментира излъчващият на албански език скопски телевизионен канал  „Алсат-М“. \r\nСпоред Иванов той ще доведе до написването на политически коректна история, в която ще бъдат въведени представи, скроени по волята на Гърция, и които в бъдеще ще бъдат преподавани на децата в училищата и на студентите в университетите. \r\n„С Договора от Преспа, Вашата академична и образователна дейност ще бъде контролирано от политици, дипломати и бюрократи, които ще цензурират ревностно учебниците, които пишете или от които преподавате“, предупреди Иванов. \r\nПред участниците в конференцията Иванов подчерта, че авторите на текста на споразумението от Преспа демонстрират липса на познания за балканската история. \r\n„Но те правят крачка по-натам, като отричат много универсални ценности. Те отричат преди всичко правото на самоопределение, което означава, че само нацията има право да реши съдбата си, че никой не е упълномощен да се намесва в живота й“, допълни македонският президент.  \r\nТелевизията припомня, че договорът за името предвижда създаването на съвместна комисия от експерти по исторически, археологически и образователни въпроси. Тя трябва да съгласува тълкуването на исторически събития, но работата й ще бъде под наблюдението на външните министерства на двете страни. Тереза Герова", "date": "2018.10.25", "title": "Президентът на Македония за договора за името: Гърция ще ни пише историята"}
{"url": "http://www.focus-news.net/news/2018/10/25/2582573/stara-zagora-na-rabotna-sreshta-po-proekt-zaedno-s-nashite-detsa-byaha-obsadeni-dobri-praktiki-za-pozitivno-roditelstvo.html", "text": "Работна среща по проект „Заедно с нашите деца“ се състоя в Сдружение „Бъдеще за децата“, предаде кореспондент на  Радио „Фокус“ . По време на срещата бяха представени дейностите по проекта. Сдружение \"Бъдеще за децата\" работи по проект \"Заедно с нашите деца\" в продължение на една година, съвместно с детските градини \"Еделвайс\" и \"Слънчице\". В рамките на проекта са реализирани над десет инициативи насочени към децата и родителите, които са проведени както в двете детски градини партньори по проекта, така и дейности насочени към всички семейства в общността, тренинги за позитивно родителство. „Целта на проекта бе да създадем позитивна подкрепяща среда за децата, чрез насърчаване на общуването между деца и родители и активно взаимодействие на детската градина и семействата“, поясни Мария Гинева.  \r\nМария Петкова – директор на Фондация „ Лале“ представи резултати и анализи в рамките на две национални кампании реализирани в партньорство с различни неправителствени организации – „ Да бъдеш баща“ и „ Фамилно – груповите конференции - възможност за решаване на конкретни казуси, с които се сблъскваме в работата ни със семействата“. \r\nСлавяна ГАЙДАРОВА", "date": "2018.10.25", "title": "Стара Загора: На работна среща по проект „Заедно с нашите деца“ бяха обсъдени добри практики за позитивно родителство"}
{"url": "http://www.focus-news.net/news/2018/10/25/2582568/mvnr-na-rusiya-razpolagame-s-razlichni-voennotehnicheski-varianti-za-otgovor-na-zaplahite-na-nato.html", "text": "Москва разполага с различни военнотехнически варианти за отговор на заплахите, произтичащи от НАТО. Това увери пред журналисти заместник-министърът на външните работи на Руската федерация Александър Грушко в кулоарите на Евразийския икономически форум, предава  TACC . \r\n„Не можем да игнорираме това, което НАТО прави днес. Провеждат се най-мащабните военни учения от времето на Студената война – „Единен тризъбец“. За нас няма никакви съмнения, че тези учения имат антируска насоченост, длъжни сме да отразим това в нашите военни планове. Хубаво е, че в последните години бе отделено внимание на укрепването на военния потенциал. Русия разполага с различни варианти за най-оптимален военнотехнически отговор на заплахи“, подчерта руският дипломат.  . Тереза Герова", "date": "2018.10.25", "title": "MВнР на Русия: Разполагаме с различни военнотехнически варианти за отговор на заплахите на НАТО"}
{"url": "http://www.focus-news.net/news/2018/10/25/2582570/zam-ministar-atanaska-nikolova-klimatichnite-promeni-okazvat-vazdeystvie-ne-samo-ikonomikata-no-i-varhu-sotsialnata-sfera-choveshkoto-zdrave-ekosistemite-i-bioraznoobrazieto.html", "text": "Днешното събитие е част от информационната кампания, организирана от Министерството на околната среда и водите, съвместно с екипа на Световната банка. Това е третата подред община, която посещаваме и презентираме проекта на национална стратегия. Това заяви Атанаска Николова, зам.-министър на околната среда и водите, по време на представяне на проект на Национална стратегия за адаптация към изменението на климата, предаде репортер на  Радио „Фокус“-Бургас . „Благодарим за съдействието най-вече на Община Бургас за организирането на това събитие, изключително важно за нас да бъдем сред вас, да чуем вашето мнение, да проведем един критичен диалог по темите, които днес  презентираме“, каза още зам.-министър Николова. \r\nСпоред нея климатичните промени са неоспорим факт и последиците от тях оказват въздействие не само на секторите на икономиката, но и върху социалната сфера, върху човешкото здраве, екосистемите и биоразнообразието, както и върху градската среда. „В контекста на тази нова реалност страната ни трябва ясно да постави своите стратегически цели в по-широк времеви хоризонт, за да можем максимално да се приспособим към тези до голяма степен необратими климатични процеси“, заяви зам.-министърът на Министерството на околната среда и водите. Според думите й България  се намира в регионите, които са особено уязвими от изменението на климата, главно чрез повишаване на температурите, интензивни и екстремни валежи. „Но не само, съгласно сценарии за климатичните промени, все по-често проявленията в нашите географски ширини ще бъдат свързани с продължителни суши, съответно комбинирани с горски пожари, но в същото време изключително проливни екстремни дъждове, водещи до наводнения и свлачища“, уточни Атанаска Николова. \r\nТя отбеляза, че е важно да се отбележи фактът, че изменението на климата не засяга всички територии и хора еднакво, както поради различните нива на експозиция, така и по различната им уязвимост и възможности за спаряване. „Рискът по-голям за сегментите на обществото и бизнеса, които са по-малко подготвени по-уязвими. Рискът е особено голям за тези групи от населението, които обичайно наричаме уязвими, социално слаби или хора в риск като възрастните хора“, допълни Николова. По думите й това изискват действия насочени към изграждане на устойчиво общество, институции и бизнес, за да са в състояние всички  представители на различните институции и организации, но и като граждани да предприемат адекватни, своевременни и добре информирани решения, за да се справят с предизвикателствата на промените на климата, но и същевременно да можем да се възползват от възможностите, които те предоставят. \r\nЗам.-министър Николова заяви също, че Министерството на околната среда и водите с консултантската помощ на Световната банка и с подкрепата на компетентните министерства, научни институти, бизнес организации, неправителствени организации, е предприело действия за изготвяне на стратегическата рамка, по която да се ръководят институциите за изграждане на капацитет за адаптация към изменението на климата на съответни нива и в различните сектори. „В допълнение с разработването на тази стратегия България изпълнява и множество международни ангажименти, които има, както към рамковата конвенция на ООН по изменение на климата, така и към изисквания на европейското законодателство“, каза още Николова. По думите й изготвената стратегия е референтен документ, определящ стратегическите рамка, приоритети и цели с хоризонт 2030 год.  Стратегията е подкрепена от задълбочени оценки на уязвимостта за риска за девет ключови сектора, които се считат за най-уязвими – селско стопанство, енергетика, транспорт, туризъм, градска среда, горско стопанство, воден сектор, биоразнообразие и екосистемни услуги, както и човешко здраве. „Стратегията се допълва от план за действия, определящ цели, приоритети за подобряване на адаптивния капацитет и формулиращ мерки за адаптиране към изменението на климата с график на изпълнението на мерките, с конкретни отговорни институции и бюджет по всяка една от мерките и индикатори за успех“, заяви зам.-министърът. \r\nПо думите на Атанаска Николова основните типове действия са насочени към изграждане на институционален капацитет, повишаване на осведомеността по въпросите свързани с адаптация към климатичните промени и въвеждане на устойчивост към изменението на климата, което включва укрепване управлението на инфраструктурата и материалните активи, фокусът насочен към т.нар критична инфраструктура – ВиК системи, пътна мрежа, жп мрежа. \r\nТя уточни, че в повечето случаи дейностите, които се препоръчват не са специални и скъпо струващи за адаптация. Стремежът е всяка една инвестиция да бъде устойчива, да гарантира опазването на човешките животи, благосъстоянието на обществото, да е насочена към намаляване и предотвратяване на риска от бедствия и катастрофични явления. \r\nДеница ДИМИТРОВА", "date": "2018.10.25", "title": "Зам.-министър Атанаска Николова: Климатичните промени оказват въздействие не само икономиката, но и върху социалната сфера, човешкото здраве, екосистемите и биоразнообразието"}
{"url": "http://www.focus-news.net/news/2018/10/25/2582572/sport-kashima-na-final-za-titlata-v-aziatskata-shampionska-liga.html", "text": "Кашима Антлърс за първи път се класира за финал в Шампионската лига на Азия. Японският отбор завърши наравно 3:3 като гост на Сувон Блу Уингс (Южна Корея) и продължава напред след общ резултат 6:5. \r\nОсемкратният японски шампион Кашима поведе в резултата в 25-ата минута чрез Шуто Ямамото, но домакините реализираха три безо-тветни попадения между 52-ата и 60-ата минута на срещата. Точни в рамките на само осем минути бяха Сън-Хюб Лим, Сон-Джин Чо и Деян Дамянович. Гостуващият тим се добра до драматичното равенство след голове, реализирани от Даиго Ниши и Сер-жинъо съответно в 64-ата и в 82-ата минута на двубоя. \r\nВъв финала Кашима ще се изправи срещу иранския Персеполис. Първият мач за титлата е на японска земя на 3 ноември, а реваншът ще се проведе в Техеран седмица по-късно. Ден по-рано, за да си гарантира място на финала, иранският тим се справи с катар-ския Ал Сад на легендата Ша-ви Ернандес и Габи фернандес (бивш капитан на Атлетико М). \r\nКакто е известно, ШЛ на Азия е разделена на две зони - източна и западна. На практика победител в източната е Кашима, а на запад №1 е Персеполис. Треньор на иранците от 2015-а насам е хърватинът Бранко Иванкович. \r\nВенцислав ДРАГОМАНОВ", "date": "2018.10.25", "title": "Спорт: Кашима на финал за титлата в азиатската Шампионска лига"}
{"url": "http://www.focus-news.net/news/2018/10/25/2582571/natsionalniyat-savet-za-tristranno-satrudnichestvo-shte-provede-zasedanie-na-26-oktomvri.html", "text": "Националният съвет за тристранно сътрудничество ще проведе заседание в петък, 26 октомври, от 11.00 часа в сградата на Министерския съвет. Това съобщиха от  правителствената информационна служба . Ще бъде обсъден проектът на Закон за държавния бюджет на Република България за 2019 г. и проектът на актуализирана средносрочна бюджетна прогноза за периода 2019-2021 г. като мотиви към него. Ще бъдат разгледани също проектозаконите за бюджетите на държавното обществено осигуряване и на Националната здравноосигурителна каса за 2019 г.", "date": "2018.10.25", "title": "Националният съвет за тристранно сътрудничество ще проведе заседание на 26 октомври"}
{"url": "http://www.focus-news.net/news/2018/10/25/2582575/dobrich-bezplatni-ehografski-pregledi-shte-se-provedat-v-kvartal-hadzhi-dimitar-v-kavarna-na-27-i-28-oktomvri.html", "text": "На 27 и 28 октомври от 9.00 до 15.00 часа в квартал “Хаджи Димитър“ в Каварна ще се проведат безплатни ехографски прегледи на коремни органи от доктор Анелия Коларова, специалист вътрешни болести в ДКЦ2 –Добрич. Това съобщиха от пресцентъра на  общината  Прегледите се извършват по програма на Mинистерството на здравеопазването за безплатни профилактични прегледи, насочена към лица в неравностойно положение, принадлежащи към етнически малцинства.", "date": "2018.10.25", "title": "Добрич: Безплатни ехографски прегледи ще се проведат в квартал „Хаджи Димитър“ в Каварна на 27 и 28 октомври"}
{"url": "http://www.focus-news.net/news/2018/10/25/2582576/kyustendil-obshtinskiyat-savet-odobri-izvarshvaneto-na-vatreshni-kompensirani-promeni-po-byudzheta-za-nastoyashtata-godina.html", "text": "Общинският съвет в Кюстендил одобри извършването на вътрешни компенсирани промени по бюджета за настоящата година, предаде репортер на  Радио „Фокус” – Кюстендил . Пренасочват се средства за изграждането на външен асансьор до четвъртия етаж на парк-хотел „Кюстендил”. По предварителни данни са необходими около 100 000 лв. „Имаме два или три случая, когато асансьорът при препълнен хотел, при много голямо движение – аварира. За нас е ясен сигнал, че той се претоварва и неговият капацитет е недостатъчен”, каза по този повод кметът на Община Кюстендил Петър Паунов. По думите му асансьорът ще бъде външен – панорамен. С решението на Общински съвет се изваждат от списъка за капиталови разходи два обекта – ремонт и вътрешно преустройство на общежитие „Бор”, за което са предвидени 55 200 лв., както и обект „Зоологическа градина – първи етап, за авторски и строителен надзор” – 30 000 лв. Общината ще подпомогне издръжката на Дневен център „Вяра, Надежда и Любов” с 16 800 лв. 12 000 лв. са икономисани от изграждането на подпорна стена на гробищния парк. Газов котел ще бъде закупен за яслената група на Детска градина „Слънце” – 2350 лв. С 3547 лв. се увеличават заложените, първоначално – 10 000 лв. за доставка и монтаж на кухненско оборудване за Детска градина „Слънце”, филиал „Здравец”. \r\nСъветниците в Кюстендил одобриха и поставянето на малка паметна плоча на загинало момче в града. Става въпрос за 17-годишния Цветелин Владимиров, който загуби живота си през 2016 година, блъскайки се с мотора си в пътен знак на булевард „Георги Раковски” в Кюстендил. На паметната плоча ще стои надписа „В памет на Цвети и младия живот с безкраен устрем”. На 12 декември 2016 година Цветелин Владимиров намери смъртта си при удар с мотор в пътен знак, на 50 метра от училището в което учи – Професионалната гимназия по туризъм в Кюстендил. „Дълго време преписката циркулираше в общинска администрация. Част от специалистите и урбанистите не са съгласни. Имах среща с родителите. Болката е непреодолима. Това е и един мотив да смирява и възпитава. За това се отнесох към вас като органа, който трябва да каже”, каза кметът на Община Кюстендил Петър Паунов. Според родителите на загиналия младеж, паметната плоча ще бъде сигнал за всеки буен младеж и за любящите му родители и близки, които заради обичта си не подозират за най-лошото, което може да се случи на децата им. \r\nВенцеслав ИЛЧЕВ", "date": "2018.10.25", "title": "Кюстендил: Общинският съвет одобри извършването на вътрешни компенсирани промени по бюджета за настоящата година"}
{"url": "http://www.focus-news.net/news/2018/10/25/2582574/makfaks-makedoniya-golyam-pozhar-bushuva-na-poluostrov-sitoniya.html", "text": "Силен пожар е избухнал на полуостров Ситония в Гърция, предава македонската информационна агенция  „Макфакс“ . \r\nПо данни на местните медии огънят е избухнал в ранните часове на деня, а в потушаването му са задействани 60 пожарникари с 30 специализирани единици техника. Силният вятър обаче затруднява усилията им за овладяване на стихията.  \r\nНа помощ за потушаване на огъня са се притекли и доброволци, както и четири противопожарни самолети. Съобщава се, че небето над Ситония е покрито с гъст черен дим, който може да бъде забелязан отдалеч.  \r\nПредполага се, че пожарът е избухнал в близост до Платаниция в източната част на полуострова, известна с боровите си гори.  \r\nСъщевременно бе съобщено и за пожар в село Филири, разположено на около десетина километра североизточно от Солун. Огънят там обаче е поставен под контрол, пояснява агенцията. Тереза Герова", "date": "2018.10.25", "title": "„Макфакс“ (Македония): Голям пожар бушува на полуостров Ситония"}
{"url": "http://www.focus-news.net/news/2018/10/25/2582577/veliko-tarnovo-obshtina-svishtov-i-sdruzhenie-33-ti-pehoten-svishtovski-polk-shte-otbelezhat-100-godini-ot-slavnata-pobeda-pri-doyran.html", "text": "Община Свищов и сдружение „33-ти пехотен Свищовски полк“ ще отбележат 100 години от славната победа при Дойран. Тържествата по повод годишнината ще се проведат в конферентната зала на хотел „Калето“ на 27-ми октомври, четвъртък. Това съобщиха за  Радио „Фокус“ – Велико Търново  от пресцентъра на Община Свищов. Целта на богатата програма, подготвена от организаторите, е да се почете  паметта на героичните български воини, загинали за славата на страната ни преди точно 100 години. Събитията, които са предвидени, включват представянето на исторически книги и награждаване на свищовски ученици, взели участие в конкурса за есе на тема „100 години с факела на Дойранската победа“. \r\nКултурната програма ще приключи с дарение на материали, свързани с историята на 33-ти пехотен Свищовски полк и връчване на благодарствени грамоти. \r\nСъбитията ще се проведат по следната програма: \r\n- 13.00 – 13.15 часа - представяне на сдружение „33-ти пехотен Свищовски полк“ пред свищовската общественост и обръщение от представители на местната власт; \r\n- 13.15 – 13.40 часа - представяне на книгата „Свищовци. Бойният път на 33-ти Свищовски пехотен полк“ – автор Анатолий Прокопиев; \r\n- 13.40 – 14.00 часа - представяне на книгата „58-ми, забравеният героичен полк 1915 – 1918“ – автор Иван Павлевски ; \r\n- 14.30 – 15.00 часа - представяне на романа „Бойно охранение“ – автор Ивелин Първанов; \r\n- 15.00 – 15.20 часа - награждаване на отличилите се ученици в община Свищов, участвали в конкурс за есе на тема: „100 години с факела на Дойранската победа“; \r\n- 15.40 – 16.30 часа - приемане и записване на нови членове в сдружение „33-ти пехотен Свищовски полк“; \r\n- 17.00 – 18.00 часа - дарение на материали и средства, свързани с историята на 33-ти пехотен Свищовски полк. Връчване на благодарствени грамоти. \r\nЛуиза ТРАНЧЕВА", "date": "2018.10.25", "title": "Велико Търново: Община Свищов и сдружение „33-ти пехотен Свищовски полк“ ще отбележат 100 години от славната победа при Дойран"}
{"url": "http://www.focus-news.net/news/2018/10/25/2582581/kyustendil-oblastniyat-savet-za-razvitie-aktualizira-strategiyata-za-razvitie.html", "text": "Областният съвет за развитие в Кюстендил актуализира стратегията за развитие, предаде репортер на  Радио „Фокус”-Кюстендил . Заседанието се проведе в залата на областна администрация. То включваше и темата за комплексно управление на язовирите – публична собственост. Като част от стратегията за развитие на областта е и изпълнението на различни проекти по оперативни програми. Според председателя на Общински съвет – Дупница Емил Гушеров, тази седмица в града е поставено началото на един от най-мащабните европейски проекти, насочен към въвеждането на интегриран градски транспорт. „Този проект е ходене по мъките, защото имаше обжалване от фирми, които реално нямат опит в строителството, но се забавиха нещата. Важното е това, че стигнахме до края. Този проект позволява улици в лошо състояние да бъдат ремонтирани, а със собствени средства ВиК подменя инфраструктурата. Общината ще закупи нови автобуси, ще свържем два крайни жилищни квартали. Този проект ще даде възможност за коренна промяна на облика на града”, каза Емил Гущеров. По думите му вече е на финал и другият голям проект, касаещ облагородяването на жилищен комплекс „Бистрица”. \r\nВенцеслав ИЛЧЕВ", "date": "2018.10.25", "title": "Кюстендил: Областният съвет за развитие актуализира стратегията за развитие"}
{"url": "http://www.focus-news.net/news/2018/10/25/2582582/sofiyska-gradska-prokuratura-rakovodi-razsledvane-za-prichinena-smart-po-nepredpazlivost.html", "text": "Софийска градска прокуратура ръководи разследване за причинена смърт по непредпазливост. Това съобщиха от пресцентъра на  Прокуратурата на република България .  \r\nHa 22 октомври 2018 г. Софийска градска прокуратура (СГП) привлече в качеството на обвиняем Наско С. зa тoвa, че нa 19 октомври 2018 г. в кв. \"Хаджи Димитьр\" в София е причинил пo непредпазливост смъртта на Хенриета Т. Смъртта е настъпила след нанесени удари в главата и причинена тежка черепномозъчна травма -престъпление  пo чл. 124 , aл. 1 от Наказателния кодекс.  \r\nРазследването е проведено от 5-то Районно управление-СДВР под ръководството на СГП. C постановление на СГП от 22 октомври 2018 г. Наско С. е задържан зa срок до 72 чaca. На 24 октомври 2018 г. с решение на СГС на обвиняемият е с наложена мярка за неотклонение „задържане под стража“.", "date": "2018.10.25", "title": "Софийска градска прокуратура ръководи разследване за причинена смърт по непредпазливост"}
{"url": "http://www.focus-news.net/news/2018/10/25/2582578/kmetat-na-kyustendil-petar-paunov-ochakva-se-doklad-ot-proverka-otnosno-lipsata-na-vazpitatel-v-katastrofiraliya-mikrobus-s-uchenitsi-v-selo-slokoshtitsa.html", "text": "Очаква се доклад от извършена проверка относно липсата на възпитател в катастрофиралия микробус с ученици в село Слокощица. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . По думите на кмета директорът на учебното заведение, от което е трябвало да се подсигури придружител на учениците, е провел общо събрание на училището, направени са анализите. „Имаме и разкаянието на човека, който си е позволил това нещо. Не искам да анализирам или да осъждам никого, отново знаете, че е житейска средата, но се очакват предложения за дисциплинарни наказания. Уверявам ви, че те ще бъдат най-справедливите. Да не бъдем твърде крайни. Опитваме се да се поставим на мястото на всеки”, отбеляза Петър Паунов.  \r\nПо думите му са взети мерки подобно нещо да не се повтаря. Според кмета на Кюстендил директорите на училищата организират транспорта на учениците, но Община Кюстендил няма да излезе от тази система. Според него е недопустимо да тръгне автобус, в който да има само един човек с децата, това няма да се повтори. По отношение на предложението за обявяване на починалия водач на микробуса, с който са превозвани 12 ученици, за почетен гражданин на Кюстендил кметът Петър Паунов каза, че това е свръхчовешка постъпка, равняваща се на героизъм. „Човек, който в последният миг не мисли за себе си, а мисли за здравето на децата, може само да заслужава преклонение и се надявам, че всички наши съграждани му се прекланят. Мир на праха му. Семейството му, дано Бог да ги укрепва, за да може да преодолеят по-леко тази болка и липса”, каза Петър Паунов. \r\nВенцеслав ИЛЧЕВ", "date": "2018.10.25", "title": "Кметът на Кюстендил Петър Паунов: Очаква се доклад от проверка относно липсата на възпитател в катастрофиралия микробус с ученици в село Слокощица"}
{"url": "http://www.focus-news.net/news/2018/10/25/2582580/kmetat-na-veliko-tarnovo-inzh-daniel-panov-chast-ot-taksite-na-shkolite-v-mladezhkiya-dom-shte-sa-po-niski-ot-parvonachalno-predlozhenite.html", "text": "Част от таксите на школите в Младежки дом – Велико Търново ще са по-ниски от първоначално предложените. Това каза по време на заседание на Общински съвет – Велико Търново кметът инж. Даниел Панов, предаде репортер на  Радио „Фокус“ – Велико Търново . Той посочи, че причина за предлаганите изменения в таксите е регистрацията на Младежкия дом по Закона за данъка върху добавената стойност. Средствата, които към настоящия момент постъпват в общинския бюджет от дейностите, предлагани в Младежки дом, са с 20% по-малко заради регистрацията. Кметът подчерта, че цените не са променяни от 2011 година насам. Той и зам.-кметът Снежана Данева – Иванова вече са провели редица срещи и разговори с ръководителите на школите и с родители. Взети са в предвид всички предложения и мнения относно промяната на цените на услугите. Така увеличението на таксата на предлаганите услуги в школата по керамики и в ДВГ „Пеещи камбанки“ ще е само в размера на ставката на ДДС-то. В детската музикална школа цените няма да бъдат променяни, тъй като  настоящият им размер ще обхване и ДДС-то. Ще бъде въведена такса за заниманията в детската театрална школа, която досега бе безплатна. Предложението на школата по балет е цената за техните услуги да бъде увеличена на 40 лева, но кметът увери, че тя ще бъде по-ниска. „Не става дума за някакво драстично увеличаване, Дори и повечето родители изказват съгласие, че увеличение е необходимо.  Затова апелирам да бъдем реалисти и да гледаме така да се случат нещата, че да има повече деца, които да посещават Младежкия дом“, призова инж. Даниел Панов. \r\nТой отчете, че за периода 2012 – 2018 година, по време на двата му мандата като кмет на Общината, на Младежкия дом са отпуснати 1 831 194 лева. Само от началото на годината до месец септември са предоставени 179 650 лева. Разходите за подобряване на материалната база са в размер 124 070 лева. Разходи за материали за младежки дейности са в общ размер 121 729 лева. 55 200 лева за дадени за външни услуги. На директора на Младежки дом е възложено да изготви анализ на разходната част и да направи предложение за нейното намаляване. Експертите от Дирекция „Бюджет и финанси“ ще обследват направения анализи ще направят предложение за оптимизирането им. \r\nНадежда КРЪСТЕВА", "date": "2018.10.25", "title": "Кметът на Велико Търново инж. Даниел Панов: Част от таксите на школите в Младежкия дом ще са по-ниски от първоначално предложените"}
{"url": "http://www.focus-news.net/news/2018/10/25/2582579/the-hill-donald-tramp-izprashta-voennite-na-granitsata-s-meksiko.html", "text": "Държавният глава на САЩ Доналд Тръмп събуди американците с ранен „туит“, в който извести, че изпраща военните по границата с Мексико в опит да предотврати незаконните влизания в страната – мярка, която той описа като „спешна“ за нацията, съобщава изданието  The Hill . \r\n„Брандън Джъд от Националния съвет за граничен патрул е прав, когато казва, че демократите вдъхновяват закони, които правят трудно да спрем хората на границата. Това трябва да бъде прекратено, но аз изпращам военните за справяне с тази спешна ситуация. Те ще бъдат спрени“, гласи съобщението на Тръмп в социалната мрежа „Туитър“.  \r\nМиналата седмица лидерът на Вашингтон загатна, че ще използва военните, за да спре „керванът“ от мигранти от Централна Америка, броят на които -според съобщенията в медиите - надхвърля 7,5 хил. души. \r\n„Трябва много настоятелно да помоля Мексико да спре тази „атака“ – и ако не успея да го направя, ще призова военните на САЩ и ще затворя нашата южна граница!\", написа Тръмп в по-ранен „туит“.  \r\nВ рамките на митинг в Уисконсин, проведен в сряда (местно време), американският президент увери, че „военните са готови“ да помогнат за гарантиране на сигурността по границата с Мексико.  \r\nПосланикът на латиноамериканската страна в САЩ Геронимо Гутиерес заяви в понеделник, че Мексико ще продължи да работи за спиране на нелегалната имиграция в страната и ще сътрудничи с администрацията на Тръмп, за да блокира опита на тези 7,5 хил. души са влязат на територията на САЩ.  \r\nКъм настоящия момент няма официален коментар от Пентагона по темата. Миналата седмица обаче говорител на Министерството на отбраната поясни, че армията не е натоварена със задачата да подкрепи силите, които работят за осигуряване на границата – Националната гвардия на САЩ. Тереза Герова", "date": "2018.10.25", "title": "The Hill: Доналд Тръмп изпраща военните на границата с Мексико"}
{"url": "http://www.focus-news.net/news/2018/10/25/2582583/prof-ursula-menle-fondatsiya-hans-zaydel-shte-prodalzhi-da-raboti-za-razshiryavane-na-dialoga-sas-stranite-ot-balkanskiya-region.html", "text": "Фондация \"Ханс Зайдел\" ще продължи да работи за разширяване на диалога със страните от Балканския регион. Това заяви председателят на фондацията проф. Урсула Менле на среща с председателя на Народното събрание Цвета Караянчева, съобщиха от  пресцентъра на парламента . Председателят на българския парламент разговаря с проф. Урсула Менле, която е в България по повод отбелязването на 25-годишнината от откриването на представителството на организацията в страната ни. Постигнатото по време на Българското председателство на Съвета на ЕС, предстоящите избори за Европейски парламент и участието на жените в политиката бяха сред обсъдените теми. Председателят на Народното събрание Цвета Караянчева изрази благодарност за активното участие на германски парламентаристи в срещите, организирани в рамките на Парламентарното измерение на първото за България председателство на Съвета на ЕС. Цвета Караянчева отбеляза, че изборите за Европейски парламент, които предстоят през 2019 г., са предизвикателство за политиците, които трябва да разяснят на гражданите тяхната важност за бъдещето. Трябва да обясним на гражданите възможностите и перспективите, които предоставя Обединена Европа, добави тя.  Председателят на Народното събрание изрази надежда успешната работа на фондацията в България да продължи във всички направления.  „За мен беше удоволствие да наблюдавам как се променя и развива България и какъв напредък има“, отбеляза на срещата проф. Урсула Менле. Тя даде висока оценка на работата на представителството в България и изрази надежда успешното сътрудничество да продължи и занапред.", "date": "2018.10.25", "title": "Проф. Урсула Менле: Фондация \"Ханс Зайдел\" ще продължи да работи за разширяване на диалога със страните от Балканския регион"}
{"url": "http://www.focus-news.net/news/2018/10/25/2582584/ministar-mladen-marinov-shte-otkrie-pametnik-na-zaginalite-v-izpalnenie-na-sluzhebniya-dalg-politsai-i-pozharnikari-ot-oblast-kardzhali.html", "text": "Министърът на вътрешните работи Младен Маринов и директорът на ГД „Пожарна безопасност и защита на населението“ главен комисар Николай Николов ще присъстват на церемонията по откриване на паметник на загиналите в изпълнение на служебния си дълг служители на ОДМВР и РДПБЗН в Кърджали. Това съобщиха от пресцентъра на  МВР . \r\nСъбитието ще се проведе на 26 октомври, петък, от 16.00 часа пред сградата на областната дирекция на МВР на бул. „България“ № 39.", "date": "2018.10.25", "title": "Министър Младен Маринов ще открие паметник на загиналите в изпълнение на служебния дълг полицаи и пожарникари от област Кърджали"}
{"url": "http://www.focus-news.net/news/2018/10/25/2582562/korneliya-ninova-bsp-vmesto-da-smenyat-valeri-simeonov-gerb-shte-promenyat-zakona-tova-e-danoto-na-parlamentarizma.html", "text": "Вчера социалната комисия в НС прие Закона за хората с увреждания. В него пише, че председател на Националния съвет за интеграция на хората с увреждания е ресорният вицепремиер. Тъй като в момента това е Валери Симеонов, това внесе допълнително напрежение към кризата. Това пише във Фейсбук лидерът на БСП Корнелия Нинова, съобщиха от  пресцентъра на партията . По думите й днес, в опит да я потуши, премиeрът е сложил начело на съвета Томислав Дончев. Тя подчерта, че законът си остава и според него това място се заема от Валери Симеонов. \"И тук дойде шокиращото изказване, че ГЕРБ ще променят закона. Вместо да сменят човека, ще сменят закона. Това е дъното на парламентаризма, на институциите, на правовата държава. Това е цинизмът на властта и безсилието на един премиер, станал заложник на Валери Симеонов\", категорична е Корнелия Нинова.", "date": "2018.10.25", "title": "Корнелия Нинова, БСП: Вместо да сменят Валери Симеонов, ГЕРБ ще променят закона- това е дъното на парламентаризма"}
{"url": "http://www.focus-news.net/news/2018/10/25/2582561/ep-evrodeputatite-iskat-prekratyavane-na-iznosa-na-orazhiya-ot-es-za-sauditska-arabiya.html", "text": "След убийството на журналиста Джамал Хашоги Европейският парламент призовава страните от ЕС да се обединят и да наложат оръжейно ембарго върху Саудитска Арабия, се казва в съобщение от  пресслужбата на ЕП. \r\nВ резолюция, приета в четвъртък, евродепутатите осъдиха възможно най-категорично измъчването и убийството на саудитския журналист Джамал Хашоги в Турция. Те също така призоваха за безпристрастно международно разследване на неговата смърт, за да се установи какво се е случило в консулството на Саудитска Арабия в Истанбул на 2 октомври, и за да бъдат изправени отговорните лица пред съда.  \r\nТекстът отбелязва, че убийството е малко вероятно да се е случило без знанието или извън контрола на саудитския престолонаследник Мохамед бин Салман.  \r\nРезолюцията повтаря предишния призив на Европейския парламент към всички правителства на ЕС за постигане на обща позиция, за да бъде наложено оръжейно ембарго спрямо Саудитска Арабия от всички страни на ЕС. Подобно искане беше представено от парламента на 4 октомври, предвид ролята на страната в бруталната гражданска война в съседен Йемен.  \r\nЕвродепутатите също призоваха върховния представител на ЕС по въпросите на външните работи Федерика Могерини, както и държавите-членки, да бъдат в готовност да наложат целенасочени санкции, включително забрана за издаване на визи и замразяване на активите на лица от Саудитска Арабия, след като обстоятелствата бъдат изяснени.  \r\nВ заключение Парламентът призовава държавите-членки да поемат инициативата на следващото заседание на Съвета по правата на човека на ООН в Женева на 5 ноември, за да се повдигне въпросът за членството в Съвета на държави със съмнителни показатели относно зачитането на човешките права, като това включва и Саудитска Арабия.  \r\nТекстът беше приет с 325 гласа „за“, срещу 1 глас „против“ и 19 „въздържал се“.  \r\nИзвестният саудитски журналист Джамал Хашоги изчезна след влизането си в консулството на Саудитска Арабия в Истанбул на 2 октомври. Изчезването му предизвика международни обвинения, че той е бил измъчван и брутално убит от саудитски агенти вътре в сградата, въпреки че тялото му все още не е намерено.  \r\nСаудитска Арабия първоначално отрече каквото и да било участие в изчезването на Джамал Хашгоги, но след тежък международен натиск страната призна, че убийството е извършено на територията на консулството. Г-н Хашоги беше известен критик на саудитския режим.", "date": "2018.10.25", "title": "ЕП: Евродепутатите искат прекратяване на износа на оръжия от ЕС за Саудитска Арабия"}
{"url": "http://www.focus-news.net/news/2018/10/25/2582585/index-harvatiya-osnovatelyat-na-agrokor-shte-bade-predaden-na-harvatiya-v-10-dneven-srok.html", "text": "Основателят на „Агрокор“ Ивица Тодорич ще бъде екстрадиран в Хърватия в рамките на 10-дневен срок. Това постанови Върховният съд в Лондон след продължително изслушване по жалбата му, предава загребският информационен портал  Index . Крайният срок за екстрадицията му може да бъде удължен, но само при изключителни обстоятелства, съобщиха междувременно хърватските медии.  \r\nВ Лондон бе проведено заседание по делото, на което трябваше да бъде взето окончателно решение дали основателят на „Агрокор\" Тодорич има право да обжалва решението за екстрадирането му в Хърватия. Агенция „Фокус“ припомня:  \r\nХърватската „Агрокор” е най-голямата балканска марка за продажби на хранителни стоки. Приходите на базираната в Загреб група са 6,7 млрд. евро и представляват 15 на сто от БВП на Хървартия. Компанията обаче потъна в дългова криза. В тази връзка през май миналата година парламентът в Загреб одобри закон за защита на националната икономика от фалита на ключови фирми. Предложението, прието по искане на собственика на „Агрокор” Ивица Тодорич, позволи на правителството да назначи надзорник, който да ръководи възстановителния процес на компанията. \r\nПрез октомври 2017 г. Тодорич се предаде на полицията в Лондон, след като бе обвинен в лошо управление и присвояване на милиони от многонационалната си компания за храни и търговия на дребно, довеждайки я до толкова внушителен банкрут, че той се превърна в национален въпрос за няколко държави в Югоизточна Европа. Тереза Герова", "date": "2018.10.25", "title": "Index (Хърватия): Основателят на „Агрокор“ ще бъде предаден на Хърватия в 10-дневен срок"}
{"url": "http://www.focus-news.net/news/2018/10/25/2582589/sliven-rayonniyat-sad-ostavi-v-aresta-mazha-obvinen-za-intsidenta-s-kon-pri-koyto-zagina-2-godishno-dete.html", "text": "Районен съд – Сливен задържа под стража Хюсеин Н. Той е обвинен за това, че на 24 октомври 2018 г. в гр. Сливен, причинил по непредпазливост смъртта на 2-годишно дете (след като язденият от него кон е прегазил детето, докато то било държано за ръка от неговата майка) – престъпление по чл.122, ал.1 от НК. Това съобщиха от  Апелативна прокуратура - Бургас . \r\nСпоред прокурора е налице обосновано предположение за това, че Хюсеин Н. е извършил престъплението, в което е обвинен. Представителят на държавното обвинени е категоричен, че Хюсеин Н. може да се укрие или да извърши ново престъпление.  \r\nСъдът прие мотивите на прокурора и задържа обвиняемия. \r\nОпределението на Районен съд – Сливен подлежи на обжалване пред Окръжния съд в града.", "date": "2018.10.25", "title": "Сливен: Районният съд остави в ареста мъжа, обвинен за инцидента с кон, при който загина 2-годишно дете"}
{"url": "http://www.focus-news.net/news/2018/10/25/2582587/burgas-pametnik-na-gen-aleksi-popov-be-otkrit-v-malko-tarnovo.html", "text": "Паметник на ген. Алекси Попов бе открит в Малко Търново. Денят на тържественото откриване не е случаен, тъй като днес се навършват 105 години от Освобождението на града. На събитието присъстваха десетки гости и граждани на Малко Търново. \r\n„Вечен поклон и вечна признателност към геройски загиналите в името на България ! И към един генерал, който вече не бива да бъде наричан „забравения генерал\"! Ние помним“, написа кметът на града Илиян Янчев в официалния си профил във „Фейсбук“.", "date": "2018.10.25", "title": "Бургас: Паметник на ген. Алекси Попов бе открит в Малко Търново"}
{"url": "http://www.focus-news.net/news/2018/10/25/2582586/narodniyat-predstavitel-ot-gerb-galya-zaharieva-organizira-priemen-den-v-sliven-na-29-oktomvri.html", "text": "Народният представител от ГЕРБ и заместник – председател на Комисията по образование в Народното събрание Галя Захариева ще се срещне с граждани в Сливен. Това съобщиха от пресцентъра на  партията . Приемната ще се проведе на 29 октомври 2018 г. (понеделник), от 10.00 до 12.00 часа в офиса на ГЕРБ в Сливен на адрес: ул. \"Цар Освободител\" № 17. \r\nПредварителното записване за среща с депутата Галя Захариева е на тел.  \r\n044/63 32 23 или на място в офиса на партията.", "date": "2018.10.25", "title": "Народният представител от ГЕРБ Галя Захaриева организира приемен ден в Сливен на 29 октомври"}
{"url": "http://www.focus-news.net/news/2018/10/25/2582588/ministar-mladen-marinov-natsionalen-operativen-tsentar-po-patna-bezopasnost-shte-dade-nezabavni-rezultati-v-borbata-s-patniya-travmatizam.html", "text": "Под председателството на вътрешния министър се проведе заседание на Държавно-обществената комисия по безопасност на движението. На първото си заседание като председател на Държавно-обществената комисия по безопасност на движението министърът на вътрешните работи Младен Маринов направи предложение да бъде създаден Национален оперативен център по пътна безопасност, съобщиха от  МВР . В центъра да бъдат включени експерти от МВР, МРРБ (в частност Агенцията за пътна инфраструктура) и МТИТС (в частност ИААА). Това да бъде чисто оперативно звено, което да работи 24 часа, 7 дни в седмицата и да бъде за сметка на кадровия потенциал и ресурс на трите министерства.  \r\nСпоред министър Маринов центърът ще даде резултати незабавно, тъй като идеята е в реално време с наличния ресурс да бъдат координирани действията и разпределяни силите на министерствата, имащи отношение към организацията на пътната безопасност. Вътрешният министър даде пример с вече съществуващото оперативно звено в МВР, което обединява полиция, НАП, митници -  ситуираният в ГДБОП Междуведомствен координационен център за противодействие на контрабандата и контрол на движението на рискови стоки и товари, който дава отлични резултати, работейки с всички териториални структури.  \r\nСъздаването на оперативно звено по пътна безопасност ще даде възможност да повишим ефективността от средствата и правомощията, с които разполагат нашите министерства, допълни Младен  Маринов.  \r\nВ рамките на заседанието бе обсъдена визията на министерствата на вътрешните работи, на регионалното развитие и благоустройството и на транспорта, информационните технологии и съобщенията относно политиката по осигуряване на безопасността на движението. Обсъден бе проект на мерки за подобряване на безопасността на движението до 2020 година, в изпълнение на целта, поставена в Националната стратегия за подобряване на безопасността на движението през периода 2011-2020 г. Коментирани бяха и мерки за ограничаване на тежките пътнотранспортни произшествия през зимния сезон, както и предложение за финансиране на проекти от фонд „Безопасност  на движението“.   \r\nУчастниците в комисията изразиха категоричната позиция, че усилията на всички институции, ангажирани с този проблем, трябва да се съсредоточат върху мерките така, че да личи ангажираността на всички институции. Превенцията и възможностите за влагане на повече ресурси за опазване живота на участниците в движението по пътищата трябва да бъдат водещи, бе заключението на експертите.", "date": "2018.10.25", "title": "Министър Младен Маринов: Национален оперативен център по пътна безопасност ще даде незабавни резултати в борбата с пътния травматизъм"}
{"url": "http://www.focus-news.net/news/2018/10/25/2582591/blagoevgrad-domashniyat-sotsialen-patronazh-dostavya-hrana-s-nov-elektromobil-s-tsel-postigane-na-po-chista-okolna-sreda.html", "text": "Община Благоевград направи поредна стъпка за постигане на по-чиста околна среда. За нуждите на Домашен социален патронаж - Благоевград е закупен електромобил. С него ще бъде доставяна храната на хората, ползващи услугата. Използването на електромобил цели намаляване на вредните емисии във въздуха. Това съобщиха от пресцентъра на  Общината .  \r\nБроят адресите, които ще бъдат обслужвани с новата кола са около 260. Те се намират, както в Благоевград, така и в малките населени места. Колата е купена по Програмата за насърчаване използването на електрически превозни средства в рамките на Инвестиционната програма за климата на Националния доверителен екофонд, а част от финансирането е от Община Благоевград.", "date": "2018.10.25", "title": "Благоевград: Домашният социален патронаж доставя храна с нов електромобил, с цел постигане на по-чиста околна среда"}
{"url": "http://www.focus-news.net/news/2018/10/25/2582590/gen-aleksi-popov-legendarniyat-komandir-na-garnizona-na-kaymak-chalan-arhivna-spravka-agentsiya-fokus.html", "text": "Ген. Алекси Георгиев Попов е роден на 15 август 1870 г. в Малко Търново.   \r\nКавалер на Военен орден „За храброст“, IV ст., 1 кл. \r\nКавалер на Народен орден \"За военна заслуга\" III ст. с военно отличие. \r\nВ края на 1878 г. е записан в началното отделение на Униатската мъжка гимназия (Католическото училище) в Одрин, в която преподаваните предмети се изучават на български език. В училището попада под влиянието на преподаватели поляци, участници в полското национално-освободително движение. След завършването на гимназията получава предложение да продължи образованието си във Франция. Отказва и постъпва във Военното училище в София.  \r\nПостъпва на действителна военна служба на 8 август 1889 г. \r\nЗавършва Военното училище с XIV-ти Випуск през 1892 г.  \r\nПроизведен е в чин подпоручик на 2 август 1892 г. Зачислен е на длъжност младши офицер в 1-ви пехотен Софийски полк. \r\nПроизведен е в чин поручик на 2 август 1895 г. Продължава да служи в 1-ви пехотен Софийски полк.  \r\nПроизведен е в чин капитан на 1 януари 1901 г. и е назначен за изпълняващ длъжността началник-щаб на 1-ва Тунджанска бригада. \r\nПроизведен е в чин майор на 31 декември 1906 г. \r\nНазначен е за началник-щаб на 1-ва бригада от 8-ма пехотна Тунджанска дивизия (10-ти пехотен Родопски и 30-ти пехотен Шейновски полкове) в Хасково. Служи под командването на генерал-майор Иван Сарафов, началник на дивизията и на полковник Асен Пападопов, командир на 1-ва пехотна бригада. \r\nУчи в Николаевската Академия на Генералния щаб в Санкт-Петербург. \r\nПроизведен е в чин подполковник на 1 януари 1911 г.  \r\nСлужи в Щаба на Действащата армия и на длъжност началник-щаб на 9-та Пехотна Плевенска дивизия. \r\nПроизведен е в чин полковник на 14 февруари 1914 г.  \r\nНазначен е на длъжност командир на 1-ва Балканска бригада. В състава на бригадата влизат 11-ти Сливенски и 24-ти Черноморски пехотни полкове. \r\nПо време на войната срещу Сърбия (1915 г.) 3-та пехотна Балканска дивизия на генерал Никола Рибаров участва в настъплението на 2-ра армия във Вардарска Македония, в боевете и преследването на разбитата сръбска армия до изгонването й в Албания през октомври и ноември 1915 г.  \r\nПрез есента на 1915 г. 1-ва Балканска бригада води боеве със сръбските войски за завладяването на граничния пункт Деве баир и поста Равна нива на 1 октомври 1915 г., за превземането на укрепената позиция Киселица, на линията Добровница - Киселица - Крива Паланка - Султан Тепе на 3 октомври 1915 г., за превземането на позицията Страцин на 6 октомври 1915 г., за освобождаването на Куманово на 7 октомври 1915 г. \r\nСлед влизането на частите в Куманово, 24-ти пехотен Черноморски полк настъпва с бой към Скопие.  \r\nНа 10 октомври 1915 г., неделя, 24-ти пехотен Черноморски полк освобождава Скопие, посрещнат от многохиляден народ. Първа в града влиза 7-ма рота на поручик Димитър Цветков. „Цялото население излезе. Всичкото време и от всички се хвърляха венци и цветя. Къщите бяха украсени с народния трицвет. Улицата беше обсипана с цветя. Хората плачеха. Неописуем възторг.\" Това пише в дневника си командващия 2-ра отделна армия генерал Георги Тодоров. \r\nЕдновременно с това 11-ти пехотен Сливенски полк започва едномесечни боеве за завладяването на прохода Качаник, като на 12 октомври 1915 г. една от дружините на полка е изпратена по посока на Тетово за прекъсване на пътя на сръбските войски към Македония. Полкът води сражения за завладяването на Качаник на 13 октомври 1915 г., при Стагово на 14 октомври 1915 г., на Качанишката позиция от 17 до 26 октомври 1915 г., на линията  Алиас - Стари Качаник - Белиградче от 1 до 9 ноември 1915 г., при преследването на сръбските войски към Призрен и Албания, при Битиня - Беровче на 14 ноември 1915 г. и при Върбищица на 15 ноември 1915 г.. На 16 и 17 ноември 1915 г. 11-ти Сливенски полк прави невиждан по героизма си преход през затрупаната от сняг Шар планина и на 18 ноември 1915 г., преминава Ходжа Балкан и Превалец и се настанява при манастира \"Св. Марко\", Кориша и Музлак, в района на Дяково, Западно Косово.  \r\nДокато полкът се намира в Качаник на 15 октомври 1915 г. 4-та дружина (13-та, 14-та, 15-та и 16-та роти) на майор Илия Чолаков, настъпва към Тетово за осигуряване тила на бригадата и за недопускане пробив на неприятеля по направленията Тетово - Призрен и Гостивар - Тетово. Дружината влиза в новосъздадения Тетовски отряд, заедно с части на 50-ти пехотен полк и доброволчески отряд и  води боеве със превъзхождащи по численост сръбски части при Тетово от 26 до 29 октомври 1915 г., за освобождаването на Гостивар на 3 ноември 1915 г., за завладяването на Буковик планина на 12 ноември 1915 г., при село Заяс за освобождаването на Кичево на 13-14 ноември 1915 г., при село Долно Церско на 15-16 ноември 1915 г, при село Доленци на 18 ноември 1915 г., за завладяването на Илинска планина на 20 ноември 1915 г., при село Ърбино, Охридско и за владеенето на Кота 910 на 21 ноември 1915 г. при прохода Буково на 23 ноември 1915 г. и при Кота 946 и Кота 1300 до село Куратица, Стружко.  \r\nНа 29 ноември 1915 г. 11-ти Сливенски полк заема град Дяково и околните села Гремачел, Бунашевци, Раховица и Голяма Ходжа.  \r\nНа 13 декември 1915 г. в състава се завръща дружината на майор Чолаков. \r\nНа 3 януари 1916 г. 11-ти Сливенски полк пристига в Скопие и бригадата се събира в града в пълен състав. \r\nНа 18 февруари 1916 г. 3-та пехотна Балканска дивизия е включена в състава на 1-ва отделна армия на генерал Климент Бояджиев.  \r\nНа 21 февруари 1916 г. дивизията получава заповед за съсредоточаване в района на Прилеп. \r\nНа 28 февруари 1916 г. 11-ти Сливенски полк се разполага на 2 км. северно от Прилеп. \r\nНа 29 февруари 1916 г. 3-та пехотна Балканска дивизия получава заповед да приеме участъка на 9-та пехотна Плевенска дивизия при село Тепавци, Битолска околия. \r\nНа 7 март 1916 г. 11-ти Сливенски полк получава за задача укрепването на участъка между селата Букри и Рибник, Битолска околия, на граничния участък село Сович - Нидже планина и изграждането на военния път Канатларци - Биляник - Тепавци. \r\nНа 14 април 1916 г. 11-ти пехотен Сливенски полк получава нов участък за разполагане и укрепване на линията Гардилово - Брод - Сливница - Полог - Бърник в Завоя на река Черна. \r\nНа 6 май 1916 г. началникът на 3-та дивизия генерал Никола Рибаров издава заповед да се заеме височината Митириз-Тепеси на планината Чеган, ако гърците не окажат съпротива. Аргументът на командването е, че при новите обстоятелства в Южна Македония досега спазваната неутрална зона от 2 км. по българо-гръцката граница не съществува. \r\nНа 13 май 1916 г. генерал Рибаров заповядва на 24-ти Черноморски полк да заеме връх Каймак-Чалан. \r\nНа 24 май 1916 г. заедно с разтопяването на снеговете по Нидже планина 24-ти Черноморски полк заема хребета Старков гроб, заедно с върховете Кота 1944 (връх Попадия) и връх Каймак-Чалан (връх Борис). \r\nНа 5 юни 1916 г. българската страна уведомява гръцките части, че неутралната зона няма да се съблюдава. \r\nНа 8 юни 1916 г. гръцките власти отговарят, че  предните български части трябва да се придържат към споразумението от 1915 г. и да се оттеглят на 2 км. от границата. \r\nНа 29 юни 1916 г. командващият 1-ва отделна армия генерал Климент Бояджиев информира началниците на дивизии, че командването на Съглашението концентрира войските си във Вардарската долина, а срещу армията остават предимно слаби прикриващи части. В резултат на това участъкът на 8-ма Тунджанска дивизия се увеличава на запад до източния бряг на Преспанското езеро и на изток до Кота 1881 на Нидже планина. 24-ти Черноморски полк се изважда от състава на 1-ва Балканска бригада, а бригадата се придава в подчинение на 8-ма дивизия. \r\nНа 7 юли 1916 г. 56-ти пехотен полк заема участъка на 24-ти Черноморски полк по билото на Нидже планина (Каймак-Чалан - Кота 1944 - Старков гроб), а 1-ва Балканска бригада, която остава само с 11-ти Сливенски полк,  заема участъка от вливането на река Секулева в река Черна до Кота 1881. \r\nНа 23 юли 1916 г. началникът на 8-ма Тунджанска дивизия генерал Тодор Митов издава заповед, с която 55-ти пехотен полк заменя 11-ти Сливенски полк на досегашната му позиция, като по същото време 11-ти Сливенски полк заема разположението на 56-ти пехотен полк, а 56-ти пехотен полк отива в участъка от река Черна до село Меджидли, в Леринското поле. \r\nНа 26 юли 1916 г. 11-ти Сливенски полк заема Каймачаланската позиция (Рогачица - Попадия - Каймак-Чалан - Кота 2368 - Кота 1881). Десният съседен участък се заема от 55-ти пехотен полк, а левия от 2-ра Балканска бригада. \r\nПо време на Леринската настъпателна операция на 1-ва отделна армия (17-27 август 1916 г.) 11-ти Сливенски полк се сражава от 17 до 27 август на хребетите на Чеган планина пред Джемаат-Йери, Митириз-Тепе, Низи Даг, Шопа, Папалазо, Седлото и на височините Кара Тепе (Острата Чука) и Плоча (Плоската Чука). По време на настъплението под командването на полковник Попов е придадена и 3-та Тунджанска бригада (55-ти и 56-ти пехотни полкове). \r\nНа 27 август 1916 г., след влизането на Румъния във войната на страната на Съглашението и последвалото прекратяване на българското настъпление, 11-ти Сливенски полк се изтегля обратно на Каймакчаланската позиция (хребета Страков гроб - Кота 1944 - Безименна височина - връх Борис - Кота 2368 - Кота 1881), като основните сили се съсредоточават на връх Борис, в изпълнение на задачата за подготовка на позицията за отбрана.  \r\nНа върха са разположени и двата командни пункта - на бригадата и на полка. \r\nНа 12 септември 1916 г. сръбските войски започват настъпление по направление на Каймак-Чалан.  \r\nВ щурм срещу върха се вдига цялата Дринска дивизия, подкрепена от отделни части на съседните Дунавска и Шумадийска дивизии, както и от повече от 60 артилерийски батареи и пристигналата френска далекобойна артилерия. \r\nСрещу настъпващия неприятел българите могат да противопоставят единствено 11-ти Сливенски полк, изтеглен след края на настъплението срещу Митиризите, две непълни дружини от 46-ти полк, 1 дружина от 33-ти Свищовски полк, 2 дружини от 43-ти полк, 1 дружина от 58-ми полк и 3 дружини от 56-ти полк ( 1 дружина на връх Борис и 2 дружини на връх Попадия). \r\nБългарите разполагат само с две полски батареи (4-та и 7-ма батареи от 6-ти артилерийски полк), две планински батареи, които се сражават разделени по взводове и едно 10,5 см. германско оръдие. доставката на храна и боеприпаси е изключително затруднена от трудно достъпния северен склон на Нидже планина. \r\nПолковник Алекси Попов командва отбраната на Каймак-Чалан до 20 септември 1916 г. Бригадният командир участва лично в боевете и води оределите роти в контраатаки.  \r\nНа 20 септември 1916 г. за началник на отбраната на Каймакчаланската позиция и за командир на 1-ва Балканска бригада е назначен полковник Стефан Богданов. След пристигането на новия командир, полковник Попов остава в състава на бригадата. \r\nОтбраната на Каймак-Чалан продължава до 3-5 октомври 1916 г., когато българските войски, отбраняващи билото на Нидже планина се изтеглят по направление на Завоя на река Черна към Търнава, Будимирци, Скочивир, Грунища, Градешница, Крапа и Зович. \r\nДо края на войната полковник Алекси Попов последователно командва 3-та Балканска дивизия в участъка на фронта Кукуруз - Димова поляна ш 5-та Дунавска дивизия на Кожух планина. \r\nНа 1 януари 1918 г. е произведен в чин генерал-майор.  \r\nНаграждаван е с Военен орден „За храброст“, IV ст., 1 кл. със Заповед № 679/1917 г. по Действащата армия за бойни отличия през войната и с Народен орден „За военна заслуга“, III ст., с военно отличие със Заповед № 355/1921 г. по Министерството на войната за бойни заслуги през втория период на войната. \r\nСлед подписването на Солунското примирие на 29 септември 1918 г. работи с френската мисия за облекчаването на участта на българските заложници и военнопленници. \r\nУволнен е от състава на армията през 1919 г. \r\nПрез 1936 г. по време на Алекси Попов придружава генерал Владимир Вазов по време на посещението му в Англия за участие в конгреса на английските ветерани от войната. \r\nГенерал Алекси Попов, един от най-значимите герои на епопеята на Каймак-Чалан, умира в София в края на 30-те години.", "date": "2018.10.25", "title": "Ген. Алекси Попов – легендарният командир на гарнизона на Каймак-Чалан (архивна справка Агенция „Фокус“)"}
{"url": "http://www.focus-news.net/news/2018/10/25/2582596/visshiyat-sadeben-savet-i-prokuraturata-predlaganite-promeni-v-proekta-na-byudzhet-2019-g-grubo-pogazvat-osnovnata-konstitutsionna-norma-za-nezavisimostta-na-sadebnata-vlast.html", "text": "Предлаганите промени в проекта на Бюджет 2019 г. грубо погазват основната конституционна норма за независимостта на съдебната власт. Това се посочва в  декларация от администрацията на Висшия съдебен съвет и от администрацията на Прокуратурата на Р България срещу предлаганите изменения в § 15 от Преходните и заключителни разпоредби на Проектозакона за Държавния бюджет на Р България за 2019 г. относно измененията на чл. 352 от Закона за съдебната власт .  \r\nВ документа се посочва, че Законът за съдебната власт (ЗСВ) регламентира, че при осъществяване на своите правомощия органите на съдебната власт се подпомагат от съдебна администрация, като статутът и изискванията към съдебните служители са регламентирани в чл. 340а от ЗСВ. Предвид професионалните задължения и изисквания за заемане на длъжност в съдебната администрация, законодателят е въвел завишени изисквания и ограничения към възможността за допълнителна трудова дейност, част от които са аналогични с изискванията за заемане на магистратска длъжност (чл. 340а, ал. 2, т. 2, т. 3, т. 4, т. 5 и т. 6). Също като магистратите съдебните служители носят отговорност по реда на ЗПКОНПИ, ежегодно подават декларация за имущество и интереси и са длъжни да спазват високи стандарти за морално-етично поведение, съобразно Етичния кодекс на съдебните служители. \r\nСъдебната администрация наравно с магистратите е длъжна да отстоява върховенството на закона и авторитета на съдебната власт, като не допуска уронване на престижа ѝ. \r\nВ настоящия момент, когато обществото е силно разколебано в доверието си към съдебната власт, когато отделни магистрати и съдебната система са подложени на непрекъснат и системен натиск, когато се създават внушения и манипулативно се интерпретират факти, свързани с правораздаването, правоприлагането и независимостта на съдебната власт, подкрепата от държавата е не само очаквана, но и задължителна.Същевременно провежданата съдебна реформа цели и осигуряване на високоефективна, качествено работеща, отговаряща на европейските стандарти съдебна администрация. \r\nРазбирането на законодателя за нейната роля и значение е вложено в нормите, уреждащи нейните функции, статут и правомощия в устройствения закон на съдебната власт (чл. 348-чл. 354). Израз на грижата, съдебният служител да отговаря на високите законови изисквания, са и разпоредбите на чл. 352 за ежегодно изплащане на сума за облекло в размер до две средномесечни заплати на заетите в бюджетната сфера, и чл. 345, ал. 5 за изплащане на допълнително възнаграждение на служителите в специализираните органи на съдебната власт. Тези норми са в синхрон със стандартите, въведени в страните от ЕС, за достойни и адекватни доходи на съдебната администрация, като основна антикорупционна мярка. Предлаганите промени в Проекта на ЗДБРБ за 2019 г., включително в § 15 от преходните и заключителни разпоредби, за изплащане на съдебните служители на средства за облекло до 450 лв., грубо незачитат и погазват основната конституционна норма за независимостта на съдебната власт. Те нарушават чл. 117, ал. 3 от КРБ, гарантиращ самостоятелен бюджет на съдебната власт, отнемат значимостта на съдебния служител, пренебрегват законово определения му статут като му придават несвойствено съдържание, аналогично на държавния служител. \r\nЗа пореден път с проекта на Закона за държавния бюджет за 2019 г. се демонстрира отношението на изпълнителната власт към равнопоставената ѝ съдебна власт, която по Конституция е независима и има самостоятелен бюджет , се посочва в декларацията. \r\nВ нея се посочва, че ежегодно повтарящият се дебат за недофинансирането на съдебната власт, както и формирането на обществено мнение за нереално високи и несъответстващи на полагания труд доходи на магистратите и съдебните служители отново създават усещане, че съдебната власт не разполага с независимост при вземане на решение за разпореждане със самостоятелния си бюджет, а е поставена в зависимост от дискреционните решения на изпълнителната власт.  \r\n\"Нарушаването на правните норми поражда правна несигурност и руши баланса на държавната власт. Висшият съдебен съвет неизменно спазва фискалната дисциплина и полага усилия да отстоява стандартите за независимост на съдебната власт, гарантирани с Конституцията на Република България и Закона за съдебната власт. Оставаме с надежда и вяра, че институциите в държавата и Народното събрание, ще гарантират конституционно установената независимост на съдебната власт, а решенията ще бъдат взети с аргументите на ВСС, експертите и установените в ЗСВ норми\", посочват още магистратите.", "date": "2018.10.25", "title": "Висшият съдебен съвет и Прокуратурата: Предлаганите промени в проекта на Бюджет 2019 г. грубо погазват основната конституционна норма за независимостта на съдебната власт"}
{"url": "http://www.focus-news.net/news/2018/10/25/2582593/shumen-obshtinskiyat-savet-odobri-za-upravitel-na-dkts-1-eood-d-r-magdalena-angelova.html", "text": "Общинският съвет в Шумен по врене на свое заседание одобри за управител на „ДКЦ-1” ЕООД д-р Магдалена Ангелова, предаде репортер на  Радио „Фокус“-Шумен . Д-р Ангелова спечели проведения конкурс за избор на управител на „Диагностично-консултативен център-1“, със средноаритметична оценка от разработката и събеседването много добър 4,94. Днес в сесийна зала беше избрана за управител на поликлиниката с 35 гласа „за“. До провеждането на конкурса д-р Ангелова беше временно изпълняваща длъжността управител на ДКЦ-1. Тя има две специалности - „Вътрешни болести“ и „Кардиология“, както и придобита квалификация по здравен менджмънт. \r\nОбщинският съвет също така оправомощи представителят на Община Шумен в Общото събрание на Асоциацията по ВиК да подкрепи актуализираната инвестиционна програма за 2018 година на ВиК-Шумен. Решението беше прието с 24 гласа „за“, 6 „против“ и 3 „въздържал се“. С 33 гласа „за“, без „против“ и „въздържал се“, съветниците решиха представителят на Община Шумен да гласува със „за“ и препоръчителният размер на вноската на държавата в бюджета на Асоциация по ВиК-Шумен за 2019 година да бъде в размер на 24 950,80 лв.  \r\nИзвънредното заседание на Общото събрание на Асоциацията по ВиК на обособената територия, обслужвана от „ВиК-Шумен“ ще се проведе от 14.00 часа на 5 ноември в зала № 2, ет. II в сградата на Областната администрация.  \r\nПо време на дебатите преди гласуването общинският съветник Добромир Драев изрази несъгласие с приемането на актуализираната инвестиционна програма. „Има драстично намаляване на инвестиционната програма от 604 000 лв. до 446 000 лв., което не е допустимо и е в нарушение на договора за управление и стопанисване на ВиК системата. Не считам, че Общински съвет следва да приеме каквито и да е изменение на програмата, след като не е контролирано нейното изпълнение нето в предходни години, нито през настоящата. Не считам, че ние следва да подкрепим тази актуализация, предлагам да се направи ревизия на договора за управление и стопанисване, защото той не се спазва“, заяви Драев. \r\nИвелина ИВАНОВА", "date": "2018.10.25", "title": "Шумен: Общинският съвет одобри за управител на „ДКЦ-1 ” ЕООД д-р Магдалена Ангелова"}
{"url": "http://www.focus-news.net/news/2018/10/25/2582595/sport-gadzeta-delo-sport-stolat-na-gatuzo-otnovo-se-klati.html", "text": "Треньорът на Милан Дженаро Гатузо може да бъде сменен на поста от бившия играч на клуба Роберто Донадони, съобщи „Гадзета дело спорт\", след загубата с 0:1 от градския съперник Интер. „Росонерите“ играха изключително слабо в дербито, което е разгневило ръководството. Спортният директор Леонардо настоява Гатузо да бъде сменен от опитен специалист, като засега фаворит е Донадони. Той е бивш играч на червено-черните, част от славния тим от края на 80-те и началото на 90-те години. Ръководството е поело политика, която е под наслов \"Милан на миланистите\". Това означава, че приоритет ще бъдат бивши кадри.  \r\nВенцислав ДРАГОМАНОВ", "date": "2018.10.25", "title": "Спорт: „Гадзета дело спорт\": Столът на Гатузо отново се клати"}
{"url": "http://www.focus-news.net/news/2018/10/25/2582597/odmvr-pernik-organizira-sastezanie-sportat-e-nay-dobriyat-nachin-detsata-da-porasnat-na-26-oktomvri.html", "text": "ОДМВР-Перник организира състезание „Спортът е най-добрият начин децата да пораснат“ на 26 октомври. Състезанието ще се проведе в спортна зала „Борис Гюдеров“ в 11.00 часа. Спортното събитие е част от кампанията за превенция на правонарушенията, извършени от младежи. В него ще участват 60 деца от три учебни заведения на територията на община Перник. Отборите, съставени от ученици на възраст 11-12 години, ще премерят сили в няколко игри за спортни умения и бързина.  \r\nНа събитието ще присъства началникът на кабинета на министъра на вътрешните работи Михаил Златанов.", "date": "2018.10.25", "title": "ОДМВР-Перник организира състезание „Спортът е най-добрият начин децата да пораснат“ на 26 октомври"}
{"url": "http://www.focus-news.net/news/2018/10/25/2582599/sliven-memorandum-za-satrudnichestvo-podpisaha-kmetat-stefan-radev-i-balgarska-akademiya-na-naukite.html", "text": "Меморандум за сътрудничество подписаха кметът на Сливен Стефан Радев и Българска академия на науките в лицето на член-кореспондент Васил Николов, заместник – председател на БАН, предаде репортер на  Радио „Фокус“ – Сливен . Като веществено доказателство за началото едно практическо ползотворно сътрудничество от името на Академията на кмета Радев бяха връчени четири фиданки селектиран от специалист бряст. Дръвчетата са готови за засаждане, едното от тях е 1.80 м, а трите други – малко по – малки. Според специалистите, добре е те да бъдат засадени на различни места в града. Решението БАН да дари на Сливен фиданките е взето след обсъждане на новината, че символа на града, хилядолетния Стар Бряст  е болен от гъбичното заболяване „холандска болест“, което убива брястове в цяла Европа. С новите фиданки, според експертите от БАН, Сливен ще запази спомена за Бряста. В момента има надежда, че той ще се възстанови, защото въпреки, че клоните му са изсъхнали, от дънера са избили пет нови клончета. От академията предлагат, ако Бряста не успее да се възстанови, опасните му изсъхнали   клони да бъдат отстранени, а върху стъблото да бъде гравиран символа на Сливен. Така ще се почете и самото дърво, и жителите на града ще запазят паметта за него. \r\nСамият меморандум декларира намерения за сътрудничество между Община Сливен и БАН в областта на технологиите и културно – историчеството наследство. \r\nКметът Стефан Радев предложи да се положи началото на съвместна работа и в областта на регионалното управление. Според него експертите на БАН  биха били много полезни на Общината именно в тази област. \r\n„Важното е на науката да не остава в стените на институтите, затова ние много държим на сътрудничеството с местните власти, които помагат да се изградят връзки и с бизнеса. Така сътрудничеството да е не само на хартия, но да има и практическо приложение „, подчерта Васил Николов. \r\nСлед официалната церемония по подписване на меморандума, представителите на Българската академия на науките присъстваха на откриването на изложба „Българският принос към културно-историческото многообразие на обединена Европа“ от  художествено документалното наследство на БАН. Изложбата е експонирана в Първата държавна текстилна фабрика,  чиято сграда е предоставена на Регионалния исторически музей в Сливен. \r\nЛюдмила ЙОРГОВА", "date": "2018.10.25", "title": "Сливен: Меморандум за сътрудничество подписаха кметът Стефан Радев и Българска академия на науките"}
{"url": "http://www.focus-news.net/news/2018/10/25/2582598/nezavisen-makedoniya-evropa-prizovava-za-spasyavaneto-na-komunisticheskiya-shedyovar-na-balgariya.html", "text": "Европа призовава за спасяването на комунистическия шедьовър на България – паметника на връх Бузлуджа, отбелязва електронното издание на македонския вестник  „Независен“ . \r\nСтруктурата, която е висока 70 метра, е направен от 70 хил. тона бетон, три хиляди тона подсилена стомана, 40 тона стъкло – и всико това на 1440 метра надморска височина в сърцето на България. Има широка церемониална зала, в която могат да се настанят 400 души. От пода до покрива, залата е покрита с мозайка с историята на Българската комунистическа партия. \r\nБузлуджа е паметник, построен преди 40 години за възхвала на комунизма. Необичайната кръгова сграда е оставена на разруха и вандализъм в продължение на две десетилетия, защото България се стреми да забрави комунистическото си минало. \r\nЗападни експерти обаче искат да запазят паметника. Открит е през 1981 г., но след падането на Желязната завеса сградата е оставена празна и на произвола на времето. \r\n„С бруталния си стил този обект е истинско архитектурно постижение на XX  век\", казва Лоран Леви-Строс, ръководител на Федерацията за културно наследство «Европа Ностра\" и бивш служител на ЮНЕСКО. \r\nЗа британския архитект Греъм Бел Бузлуджа е невероятна сграда, изключително впечатляваща, която сега се намира в тъжно състояние. „Паметникът е част от европейското културно наследство, а по-голямата част от Европа не знае, че съществува\", казва Бел. \r\nВ „Европа ностра\" са убедени, че сградата може да бъде спасена. Те изискват спешно действие за спиране на колапса и обявяването на сградата за защитен национален обект, което ще позволи използването на европейски средства за реконструкция. \r\n„Добре е, че Европа се грижи, защото на България не й пука\", коментира архитекта на паметника, 89-годишният Георги Стоилов. \r\nМестните правителства, които имат ограничен бюджет, никога не са възприемали Бузлуджа като обект със стойност, в който е важно да се инвестира. Тереза Герова", "date": "2018.10.25", "title": "„Независен“ (Македония): Европа призовава за спасяването на комунистическия шедьовър на България"}
{"url": "http://www.focus-news.net/news/2018/10/25/2582600/ep-reformata-na-pravilata-za-patno-taksuvane-shte-stimulira-po-chistiya-transport-i-shte-garantira-spravedlivost.html", "text": "Страните от ЕС, които прилагат пътни такси обвързани с времето на ползване на пътната инфраструктура, ще трябва да преминат към пътни такси въз основа на изминато разстояние за камиони и автобуси от 2023 г. и за мотоциклети от 2026 г. съгласно приетите днес проекто правила, съобщават от  пресслужбата на ЕП. \r\nПредложените правила трябва да помогнат за постигането на целите на ЕС за намаляване на емисиите от транспортния сектор и да направят по-справедливи пътните такси. Тези правила ще уреждат таксите, които държавите-членки на ЕС вече налагат или предстои да въведат на пътищата от трансевропейската транспортна мрежа.  \r\nЗа да се гарантира, че превозните средства се таксуват в зависимост от действителното използване на пътищата и замърсяването, което генерират, налагането на такси от държавите-членки ще трябва да стане на база изминато разстояние: от 2023 г. за тежкотоварни автомобили и по-големи товарни микробуси (над 2.4 тона), а от 2027 г. за лекотоварни автомобили.  \r\nЗа да се насърчи по-широкото използване на екологични превозни средства, страните от ЕС ще трябва да определят различни пътни такси на база на генерираните емисии от CO2.  \r\nСчитано от 2021 г. ако страна членка налага пътни такси за тежкотоварни автомобили и по-големи товарни микробуси, то ще трябва да прилага и т.нар. „такси за външни разходи“ - такси за замърсяване на въздуха или за шумово замърсяване от превозните средства. Считано от 2026 г. ако за която и да е част от пътя се прилага такса за външни разходи, то тя трябва да се прилага и за другите категории превозни средства.  \r\nСправедливо отношение към всички автомобилни превозвачи и шофьори от други страни от ЕС  \r\nС цел да бъдат премахнати съществуващите изключения, позволени от действащите правила, гласуваните промени предвиждат ако държавите членки налагат пътни такси, то от 2020 г. тези такси да се прилагат за всички тежкотоварни автомобили и по-големите микробуси, които все повече се използват за товарни превози. Настоящите правила позволяват на държавите от ЕС да прилагат изключения за тежкотоварните автомобили под 12 тона и автобусите.  \r\nНовите правила ще позволят на страните да определят отстъпки от пътните такси, напр. при често използване на инфраструктурата от леки превозни средства в райони, които не са гъсто населени и в покрайнините на градовете.  \r\nЗа да се гарантира справедливо отношение към тези, които не използват редовно инфраструктурата, както и към шофьорите от други държави от ЕС, гласуваните проекто правила предвиждат ограничение в цената на краткосрочните винетки за леки автомобили. Евродепутатите допълниха, че винетни стикери трябва да има и за кратки периоди, напр. за един ден и една седмица.  \r\nДокладчикът Кристин Рево д'Алон Бонфоа (С&Д, Франция) заяви: „Днес Европейският парламент прие амбициозен доклад за постигането на целта на Бялата книга за европейския транспорт за пълно прилагане на принципите \"потребителят плаща\" и \"замърсителят плаща\" при използването на европейската пътна транспортна мрежа. Това предложение е повратна точка за европейската транспортна политика за по-добро справяне с емисиите на CO2 и замърсяването на въздуха от сектора на автомобилния транспорт.“  \r\nПарламентът прие позицията си на първо четене с 398 гласа \"за\", 179 гласа \"против\" и 32 \"въздържал се\". За да започнат преговорите със Съвета относно окончателния текст на правилата, министрите на ЕС трябва да приемат своята позиция.", "date": "2018.10.25", "title": "ЕП: Реформата на правилата за пътно таксуване ще стимулира по-чистия транспорт и ще гарантира справедливост"}
{"url": "http://www.focus-news.net/news/2018/10/25/2582601/ministar-krasimir-valchev-v-uchebnitsite-nyama-dzhendar-ideologiya.html", "text": "В учебниците няма „джендър“ идеология. Това каза министърът на образованието и науката Красимир Вълчев по повод внесения до него въпрос от депутати от ВМРО има ли „джендър“ текстове в учебника по биология за 9. клас в предаването „Лице в лице“ по  БТВ . „Има комисия, която да направи цялостен преглед на всички текстове в учебниците. Те са изписват от авторски колективи, наети от издателствата“, посочи той. „Има текстове, които са дискусионни и не са написани по най-добрия начин“, коментира образователният министър. „Служителите от Министерството нямат най-добрия поглед, за да дадат най-точната оценка. За това е необходимо предложението на по-широк кръг от специалисти и приех предложението на ВМРО за сформиране на комисия“, уточни Красимир Вълчев. „Комисията работи, но все още не е приключила работа, защото става въпрос за голям брой учебници“, поясни той. „Темата за „джендъра“ беше поставена от Веселин Марешки като народен представител. Той обръща внимание на определени текстове в учебник за 9. клас на едно от издателствата. Лично аз не виждам никаква „джендър“ идеология в тях, може би не разбирам, колкото някои народни представители“, коментира Красимир Вълчев и обяви, че ако има такава идеология, веднага би препоръчал промяна на текстовете. „Отворени сме за предложения и забележки. През последните години се подобрява качеството на учебниците, но от друга страна разнообразието от издателства води до риск от грешки“, каза още образователният министър.", "date": "2018.10.25", "title": "Министър Красимир Вълчев: В учебниците няма „джендър“ идеология"}
{"url": "http://www.focus-news.net/news/2018/10/25/2582603/nikola-hristov-kasmet-e-che-namerenata-aviobomba-na-bul-evlogi-i-hristo-georgiev-ne-e-izbuhnala-po-vreme-na-bombardirovkite-nad-sofiya.html", "text": "Късмет е, че намерената в София авиобомба не е избухнала по време на бомбардировките над София през Втората световна война, защото в противен случай щеше да има още повече жертви и разрушения.Това каза в дневния блок „Добър ден“ на Радио „Фокус“ свидетелят на бомбардировките през Втората световна война Никола Христов – внук на командващия 11-ти пехотен сливенски полк, във връзка с открития авиационен боеприпас в района на столичния булевард „Евлоги и Христо Георгиеви“ № 82 на 24 октомври т.г. Той припомни каква е била атмосферата в столицата в годините на бомбардировки, когато е бил едва 7-годишен. „Много от съборените сгради бяха разрязани като с нож. Нямаше  вандалщина - някой да се втурне да граби, а полицията беше на мястото и това се наказваше много строго. Имаше и други моменти – когато американците пускаха играчки, които избухваха в ръцете на хората като ги вземат. Всички деца бяхаме предупредени каквато и играчка да намерим на улицата, да не я пипаме“, обясни той. „Заради паднала бомба един от блоковете в района на Руския паметник беше прехвърчал над 30 метра, релси от трамвай номер 5 бяха се изправили нагоре. Пред очите ми е още картина от 11-12 януари 1944 г. с голям поток от хора, натоварени с колички, защото трамваите не работеха, да се отправят към гарата за евакуиране в провинцията. София имаше военен вид“, пояснява той.  \r\nНикола Христов припомни, че това са били неприятни времена и за другите български градове, които са били атакувани, но в София бомбардировките са били най-жестоки.", "date": "2018.10.25", "title": "Никола Христов: Късмет е, че намерената авиобомба на бул. „Евлоги и Христо Георгиев“ не е избухнала по време на бомбардировките над София"}
{"url": "http://www.focus-news.net/news/2018/10/25/2582594/prezidentat-na-mezhdunarodnata-federatsiya-na-druzhestvata-na-cherveniya-krast-i-cherveniya-polumesets-franchesko-roka-se-sreshtna-s-mladezhi-dobrovoltsi-na-bchk-ot-tsyalata-strana.html", "text": "Президентът на Международната федерация на дружествата на Червения кръст и Червения полумесец Франческо Рока се срещна с младежи-доброволци на БЧК от цялата страна, предаде репортер на  Агенция „Фокус“ .  \r\nТой каза, че е щастлив да се срещне на връх годишнината на Българския червен кръст с толкова млади и активни членове на организация. Според него тези 140 години, в които България е член на организацията, са един дълъг път, изпълнен с предизвикателства, но и с успехи. Франческо Рока пожела на младите доброволци да бъдат енергични и успешни в начинанията си. „Светът се нуждае от един по-добър червен кръст, всички ние тук сме отделни частици, обедини в една мечта“, каза той.   \r\nДаяна ДЮЛГЕРОВА", "date": "2018.10.25", "title": "Президентът на Международната федерация на дружествата на Червения кръст и Червения полумесец Франческо Рока се срещна с младежи-доброволци на БЧК от цялата страна"}
{"url": "http://www.focus-news.net/news/2018/10/25/2582602/api-vazstanoveno-e-dvizhenieto-po-pat-i-1-blagoevgrad-kulata-v-kriviya-tunel.html", "text": "Възстановено е движението по път I-1 Благоевград - Кулата в \"Кривия тунел\". Това съобщиха от пресцентъра на  Агенция \"Пътна инфраструктура\"  (АПИ).", "date": "2018.10.25", "title": "АПИ: Възстановено е движението по път I-1 Благоевград - Кулата в \"Кривия тунел\"."}
{"url": "http://www.focus-news.net/news/2018/10/25/2582605/ministar-temenuzhka-petkova-energetikata-zaema-vodeshto-myasto-v-balgaro-ruskite-otnosheniya.html", "text": "Енергетиката заема водещо място в двустранните българо-руски отношения. Руската федерация е важен партньор на страната ни в енергийната сфера, основен доставчик на нефт, природен газ и ядрено гориво. Това каза министърът на енергетиката Теменужка Петкова при откриването на шестнадесетото заседание на Междуправителствената българо-руска комисия за икономическо и научно-техническо сътрудничество, което се провежда в Москва под съпредседателството на министър Петкова и Денис Мантуров, министър на промишлеността и търговията на Руската федерация. Това съобщиха от  Министерството на енергетиката .   \r\nВ изказването си пред участниците в заседанието министър Петкова отбеляза ползотворния и конструктивен диалог, който съществува между двете страни в областите от взаимен интерес. „Взаимната търговия се увеличава, разчитаме тенденцията да се задълбочи. В тази връзка подкрепяме всички форми на двустранно сътрудничество. Виждаме сериозно поле за сътрудничество при изграждане на инфраструктурни обекти, в частност в областта на енергетиката“, поясни Мантуров.  \r\nДългогодишното сътрудничество в областта на транзита и доставките на природен газ се задълбочава с подписаната през миналата година Пътна карта за развитие на газопреносната инфраструктура на територията на България, акцентира министър Петкова. Тя изрази задоволство и от подписаните между „Булгаргаз“ и „Газпромекспорт“ допълнения към договора за доставка на природен газ, които осигуряват условия за последващо водене на разговори.  \r\nЕнергийният министър отбеляза и постигнатите заедно с руската страна отлични резултати  в процеса по удължаване живота на двата блока на АЕЦ „Козлодуй“. “Както е известно, в резултат на ползотворния и конструктивен диалог с руските ни партньори, пети блок получи нов десетгодишен лиценз през миналата година. За шести блок това предстои”, допълни тя. Българската страна информира за предстоящата процедура за избор на стратегически инвеститор за АЕЦ „Белене“ и изрази очакванията си за ползотворно сътрудничество с Росатом като конструктор и производител на оборудването за проекта.  \r\nПо време на заседанието българската страна запозна партньорите си и с междинните резултати от предпроектното проучване за газоразпределителния център „Балкан“. България разглежда руския природен газ като един от източниците за захранване на хъба. Отбелязано бе продължаването на реализацията на заложените в подписаната през 2017 г. пътна карта за развитие на газопреносната инфраструктура на българска територия.  \r\nВ рамките на заседанието бяха разгледани и други въпроси от различни области на двустранното икономическо сътрудничество – взаимната търговия, туризма, селското стопанство, информационните технологии, корабостроенето, транспорта и други. В областта на туризма бе подписана Програма за съвместни действия между Министерството на туризма на Република България и Федералната агенция за туризъм на Руската федерация.", "date": "2018.10.25", "title": "Министър Теменужка Петкова: Енергетиката заема водещо място в българо-руските отношения"}
{"url": "http://www.focus-news.net/news/2018/10/25/2582609/silistra-izprateni-sa-probi-za-afrikanska-chuma-po-svinete-ot-vtoro-divo-prase-ot-rayona-na-kaynardzha.html", "text": "Изпратени са проби за африканска чума по свинете от второ диво прасе от района на Кайнарджа, научи  Радио „Фокус“- Шумен . На вчерашното извънредно заседание на Областната епизоотична комисия в Силистра бе решено да бъде проведено претърсване за болни или умрели диви прасета при строг ред с участието на експерти от Областната дирекция по безопасност на храните, горско стопанство, граничните власти и ловните дружинки. Това е само част от предприетите мерки в област Силистра във връзка с установен случай на Африканска чума при мъртва дива свиня, открита непосредствено до самата телена ограда, на границата с Румъния. В следобедните часове вчера при обход горски служители са забелязали диво прасе на 400 метра от първия установен случай. Животното е било видимо болно и е било отстреляно. Информацията за случая потвърди д-р Себахтин Халид, директор на ОДБХ. Взети са проби, изпратени са в лаборатория, като резултатите се очакват в началото на следващата седмица. \r\nИвелина ИВАНОВА", "date": "2018.10.25", "title": "Силистра: Изпратени са проби за африканска чума по свинете от второ диво прасе от района на Кайнарджа"}
{"url": "http://www.focus-news.net/news/2018/10/25/2582604/kmetat-na-veliko-tarnovo-inzh-daniel-panov-povdignati-peshehodni-pateki-shte-badat-napraveni-na-ulitsite-balgariya-nikola-gabrovski-i-krakov.html", "text": "Повдигнати пешеходни пътеки ще бъдат направени на улиците „България“, „Никола Габровски“ и „Краков“ във Велико Търново. Това каза по време на заседанието на Общински съвет – Велико Търново кметът на града инж. Даниел Панов, предаде репортер на  Радио „Фокус“ – Велико Търново . Той отбеляза, че Общината е изготвила проекти за актуализацията и безопасността на движение, които са съгласувани със сектор „Пътна полиция“ при Областната дирекция на МВР – Велико Търново. Направата на повдигнатите пешеходни пътеки ще бъде възложена през 2019 година. Инж. Панов съобщи, че в Община Велико Търново са постъпили сигнали и искания за поставяне на изкуствени напречни неравности и средства за ограничаване на скоростта и на други места по уличната мрежа, както и за възстановяване съществуващи в град Велико Търново. Те предстоят да бъдат разгледани  на заседание на Комисията по организация и безопасност на движението и при тяхното одобрение ще бъдат възложени за направа през следващата година. Кметът припомни, че с изпълнението на проекта „Подобряване на техническата инфраструктура в Западната индустриална зона“ на ул. „Никола Габровски“ в  Западната индустриална зона е направена една повдигната пешеходна пътека и една изпъкнала изкуствена напречна неравност. Предстои с изпълнението на дейностите по проект „Привлекателна и автентична градска среда“ да се направят повдигнати пешеходни пътеки и на улиците „Независимост“, „Стефан Стамболов“, „Велчо Джамджията“, „Иван Вазов“, „Михаил Кефалов“ и други. \r\nИнж. Даниел Панов съобщи, че във връзка с безопасността на движението през месеците септември иоктомври са поставени 27 предупредителни пътни знаци А18 „Пешеходна пътека“ и 17 броя пътни знаци Д17 „Пешеходна пътека“. Предстои до края на месец октомври да се монтират допълнително заявените  пътни знаци – 19 броя А18 „Пешеходна пътека“ и 33 броя пътни знаци Д17 „Пешеходна пътека“. Към настоящия момент са сигнализирани пешеходните пътеки в районите на голяма част от детските ясли, градините и училищата в града. \r\nНадежда КРЪСТЕВА", "date": "2018.10.25", "title": "Кметът на Велико Търново инж. Даниел Панов: Повдигнати пешеходни пътеки ще бъдат направени на улиците „България“, „Никола Габровски“ и „Краков“"}
{"url": "http://www.focus-news.net/news/2018/10/25/2582607/pregled-na-mezhdunarodnite-novini-do-18-chasa-agentsiya-fokus.html", "text": "Европа призовава за спасяването на комунистическия шедьовър на България – паметника на връх Бузлуджа, отбелязва електронното издание на македонския вестник  „Независен“ . \r\nСтруктурата, която е висока 70 метра, е направен от 70 хил. тона бетон, три хиляди тона подсилена стомана, 40 тона стъкло – и всико това на 1440 метра надморска височина в сърцето на България. Има широка церемониална зала, в която могат да се настанят 400 души. От пода до покрива, залата е покрита с мозайка с историята на Българската комунистическа партия. \r\nБузлуджа е паметник, построен преди 40 години за възхвала на комунизма. Необичайната кръгова сграда е оставена на разруха и вандализъм в продължение на две десетилетия, защото България се стреми да забрави комунистическото си минало. \r\nЗападни експерти обаче искат да запазят паметника. Открит е през 1981 г., но след падането на Желязната завеса сградата е оставена празна и на произвола на времето. \r\n„С бруталния си стил този обект е истинско архитектурно постижение на XX  век\", казва Лоран Леви-Строс, ръководител на Федерацията за културно наследство «Европа Ностра\" и бивш служител на ЮНЕСКО. \r\nЗа британския архитект Греъм Бел Бузлуджа е невероятна сграда, изключително впечатляваща, която сега се намира в тъжно състояние. „Паметникът е част от европейското културно наследство, а по-голямата част от Европа не знае, че съществува\", казва Бел. \r\nВ „Европа ностра\" са убедени, че сградата може да бъде спасена. Те изискват спешно действие за спиране на колапса и обявяването на сградата за защитен национален обект, което ще позволи използването на европейски средства за реконструкция. \r\n„Добре е, че Европа се грижи, защото на България не й пука\", коментира архитекта на паметника, 89-годишният Георги Стоилов. \r\nМестните правителства, които имат ограничен бюджет, никога не са възприемали Бузлуджа като обект със стойност, в който е важно да се инвестира. \r\n***  Държавният глава на САЩ Доналд Тръмп събуди американците с ранен „туит“, в който извести, че изпраща военните по границата с Мексико в опит да предотврати незаконните влизания в страната – мярка, която той описа като „спешна“ за нацията, съобщава изданието  The Hill . \r\n„Брандън Джъд от Националния съвет за граничен патрул е прав, когато казва, че демократите вдъхновяват закони, които правят трудно да спрем хората на границата. Това трябва да бъде прекратено, но аз изпращам военните за справяне с тази спешна ситуация. Те ще бъдат спрени“, гласи съобщението на Тръмп в социалната мрежа „Туитър“.  \r\nМиналата седмица лидерът на Вашингтон загатна, че ще използва военните, за да спре „кереванът“ от мигранти от Централна Америка, броят на които -според съобщенията в медиите - надхвърля 7,5 хил. души. \r\n„Трябва много настоятелно да помоля Мексико да спре тази „атака“ – и ако не успея да го направя, ще призова военните на САЩ и ще затворя нашата южна граница!\", написа Тръмп в по-ранен „туит“.  \r\nВ рамките на митинг в Уисконсин, проведен в сряда (местно време), американският президент увери, че „военните са готови“ да помогнат за гарантиране на сигурността по границата с Мексико.  \r\nПосланикът на латиноамериканската страна в САЩ Геронимо Гутиерес заяви в понеделник, че Мексико ще продължи да работи за спиране на нелегалната имиграция в страната и ще сътрудничи с администрацията на Тръмп, за да блокира опита на тези 7,5 хил. души са влязат на територията на САЩ.  \r\nКъм настоящия момент няма официален коментар от Пентагона по темата. Миналата седмица обаче говорител на Министерството на отбраната поясни, че армията не е натоварена със задачата да подкрепи силите, които работят за осигуряване на границата – Националната гвардия на САЩ. \r\n***  Силен пожар е избухнал на полуостров Ситония в Гърция, предава македонската информационна агенция  „Макфакс“ . \r\nПо данни на местните медии огънят е избухнал в ранните часове на деня, а в потушаването му са задействани 60 пожарникари с 30 специализирани единици техника. Силният вятър обаче затруднява усилията им за овладяване на стихията.  \r\nНа помощ за потушаване на огъня са се притекли и доброволци, както и четири противопожарни самолети. Съобщава се, че небето над Ситония е покрито с гъст черен дим, който може да бъде забелязан отдалеч.  \r\nПредполага се, че пожарът е избухнал в близост до Платаниция в източната част на полуострова, известна с боровите си гори.  \r\nСъщевременно бе съобщено и за пожар в село Филири, разположено на около десетина километра североизточно от Солун. Огънят там обаче е поставен под контрол, пояснява агенцията. \r\n***  Москва разполага с различни военнотехнически варианти за отговор на заплахите, произтичащи от НАТО. Това увери пред журналисти заместник-министърът на външните работи на Руската федерация Александър Грушко в кулоарите на Евразийския икономически форум, предава  TACC . \r\n„Не можем да игнорираме това, което НАТО прави днес. Провеждат се най-мащабните военни учения от времето на Студената война – „Единен тризъбец“. За нас няма никакви съмнения, че тези учения имат антируска насоченост, длъжни сме да отразим това в нашите военни планове. Хубаво е, че в последните години бе отделено внимание на укрепването на военния потенциал. Русия разполага с различни варианти за най-оптимален военнотехнически отговор на заплахи“, подчерта руският дипломат. \r\n***  По отношение на възможността за нова парламентарна група, съставена от осемте депутати от опозицията, които подкрепиха конституционните промени, председателят на парламента в Скопие Талат Джафери заяви, че правилата го позволяват, но все още не е получил уведомление от изключените от ВМРО-ДПМНЕ народни представители, предава македонската електронна медия  A1 On . \r\n„Те имат това право съгласно Правилника за дейността на Събранието, като се има предвид, че са се отцепили от коалицията и решението на партията да ги изключи. Според правилата те могат да се самоорганизираат, имайки предвид, че са повече от пет. Но от формален аспект трябва индивидуално и официално да се произнесат за техния статут - че не са част от коалицията, и след това с нов акт да ме уведомят, за да могат да сформират депутатка група“, поясни Джафери.  \r\nСедмината депутати, изключени от ВМРО-ДПМНЕ обявиха, че до края на седмицата ще кажат дали ще действат като независими или ще сформират нова парламентарна група. Засега те отхвърлят възможността да се присъединят към друга парламентарна група. \r\nНе е известно дали към Емилия Александрова, Нола Исмаиловска-Старова, Елизабета Канческа-Милевска, Кръстьо Мукоски, Сашо Василевски, Любен Арнаудов и Зечир Рамчилович, които бяха изключени от ВМРО-ДПМНЕ, ще се присъедини и депутатът Владанка Авирович от СПМ, която подкрепи конституционните промени, за разлика от нейните колеги, които гласуваха „против“ конституционните промени. \r\n***  Основната опозиционна партия в Гърция „Нова демокрация“ призова премиера Алексис Ципрас да отговори на обвиненията на лидера на младшия коалиционен партньор на СИРИЗА – Панос Каменос от „Независими гърци“, съобщава електронното издание на атинския всекидневник  Kathimerini , като припомня, че твърденията на военния министър по по време на напрегна среща на кабинета от миналата седмица доведоха до оставката на вече бившия първи дипломат на Атина – Никос Коцияс. \r\nВ телевизионно предаване от сряда вечер Коцияс разкри, че по време на заседанието Каменос е обвинил цялото правителство, че е бил платено от американския милиардер Джордж Сорос. \r\n„Каменос обвини правителството, че се финансиранот Джордж Сорос. Не го казва „Нова демокрация“, с Коцияс, при това публично. Дали Ципрас ще разкаже на хората кого визира Каменос, или ще си глътне езика, както направи за заседанието на кабинета“, бе въпросът, който партията на Кириякос Мицотакис отправя в изявление.  \r\nПред „Крити ТВ\" Коцияс заяви, че по време на заключителните си думи на срещата Ципрас е бил прекъснат от Каменос. „Той говори не само за тайните фондове. Той каза, че [Джордж] Сорос финансира гръцкото правителство за подкупване на чужденци\", поясни бившият министър от кабинета на Ципрас.  \r\nТой подчерта, че към настоящия момент никой не е отговорил на обвиненията на Каменос, освен него. Съгласно думите му, в онзи момент е взел решение да не бъде част от правителство, толериращо клевета. \r\n***", "date": "2018.10.25", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/25/2582610/sliven-kmetat-stefan-radev-posreshtna-ofitsialni-delegatsii-ot-pech-i-gera.html", "text": "Кметът Стефан Радев се срещна с представители на побратимените на Сливен градове Печ и Гера. Това съобщиха от пресцентъра на  Община Сливен . Делегациите са на посещение по повод празника на града Димитровден. Кметът приветства гостите и изрази задоволство от визитата им в Сливен. Той изрази очакванията си дългогодишното приятелство да продължи, както и развиването на партньорските отношения. \r\n„В наше лице имате партньор, който винаги ще подкрепя общите инициативи. И за трите града последните години бяха много динамични. Радвам се, че успешно развиваме взаимоотношенията си с конкретни идеи, за да ги надграждаме“, заяви кметът. \r\nВ срещата участваха заместник – кметът на град Гера  Курт Даненберг и общинският съветник Бернд Крюгер, който беше на посещение и миналата година по повод Димитровден и представителите на Печ Ласло Богнар, който е председател на Комисията по култура и Йозеф Хари – член на същата комисия. \r\nТе благодариха за любезната покана и сърдечно посрещане и подчертаха, че от разпространените международни контакти, които имат, връзката със Сливен е най-дългогодишна. \r\nПо време на срещата бяха отправени конкретни предложения от представителите на Гера за бъдещи съвместни участия в спортни събития и културни прояви. \r\nНа срещата присъстваха още председателят на Общинския съвет Димитър Митев и председателят на Комисията по европейска интеграция, международно сътрудничество и партньорски инициативи Мартин Славов.", "date": "2018.10.25", "title": "Сливен: Кметът Стефан Радев посрещна официални делегации от Печ и Гера"}
{"url": "http://www.focus-news.net/news/2018/10/25/2582606/ministar-krasimir-valchev-sledvashtata-godina-uchitelskata-zaplata-shte-bade-po-visoka-ot-srednata-za-stranata-za-parvi-pat-ot-desetiletiya.html", "text": "За първи път от следващата година учителската заплата ще бъде по-висока от средната за страната. Десетилетия наред не сме имали тази ситуация. Това каза министърът на образованието и науката Красимир Вълчев в предаването „Лице в лице“ по  БТВ . „За да привлечем млади хора, учителската заплата трябва да бъде по-висока от средната за страната“, обяви той. „Средната учителска заплата трябва да бъде поне 120% от средната за страната“, заяви образователният министър. „Това е заложено да се случи до 2021 година. С четири бюджета, които това правителство ще предложи на това Народно събрание. Бюджетът, който сега предлагаме, е втората стъпка“, обясни Красимир Вълчев. „Може би ще вземем решение минималното увеличение да бъде 20%. Оттам нататък директорите да имат възможност да предоставят и по-високи възнаграждения“, каза още той.", "date": "2018.10.25", "title": "Министър Красимир Вълчев: Следващата година учителската заплата ще бъде по-висока от средната за страната за първи път от десетилетия"}
{"url": "http://www.focus-news.net/news/2018/10/25/2582592/telma-makedoniya-sdsm-vodi-pregovori-s-vmro-dpmne-za-vklyuchvaneto-na-opozitsiyata-v-podgotovkata-na-konstitutsionnite-promeni.html", "text": "Депутатите от СДСМ полагат усилия да включат ВМРО ДПМНЕ в процеса на изготвяне на предложенията за промени в Конституцията, предава скопският телевизионен канал  „Телма“ . \r\n„Преговорите вървят трудно, засега няма добра воля от страна на парламентарната група на ВМРО-ДПМНЕ, но за нас е много важно всички депутати да участват във вземането на решения и създаването на предложения за конституционните промени“, заяви за телевизията координаторът на парламентарната група на СДСМ Томислав Тунтев . „Ще изчакаме още няколко дни, а ако няма споразумение през уикенда, тогава вероятно правителството ще внесе в парламента проект за промени, който ще бъде изготвен заедно с други партии“, допълни Тунтев, като същевременно подчерта, че ще бъдат взети предвид и исканията за албанците за внасяне на промени в Основния закон. \r\nПредседателят на Събранието Талат Джафери очаква от правителството час по-скоро да представи проекта за конституционните промени и да започнат консултации с депутатите за тяхната финална версия.  \r\nС внасянето на предложенията в парламента започва втората фаза на процеса за конституционните промени,  за утвърждаването на които е необходимо абсолютно мнозинство, т.е. 61 гласа. Тереза Герова", "date": "2018.10.25", "title": "„Телма“ (Македония): СДСМ води преговори с ВМРО-ДПМНЕ за включването на опозицията в подготовката на конституционните промени"}
{"url": "http://www.focus-news.net/news/2018/10/25/2582616/nimh-utre-shte-e-predimno-slanchevo-s-maksimalni-temperaturi-mezhdu-17-i-22.html", "text": "През нощта ще е предимно ясно, но до сутринта на отделни места в котловините видимостта ще е намалена. Утре ще е предимно слънчево. Ще духа умерен северозападен вятър, който до вечерта ще отслабне и ще се ориентира от югозапад. Минималните температура ще са предимно между 4° и 9°, дневните ще се повишат чувствително и ще са между 17° и 22°. Атмосферното налягане е близко до средното за месеца и ще остане без съществена промяна. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Евгения Егова.   \r\nНад Черноморието ще бъде предимно слънчево. Преди обяд ще духа умерен вятър от запад, който след обяд ще се ориентира от югозапад и малко ще отслабне. Максималните температури ще са 16-18°, колкото на морската вода. Вълнението на морето ще е 2 бала. Над планините ще е предимно слънчево. Ще духа силен, преди обяд временно бурен северозападен вятър. Бързо ще се затопли и максималната температура на височина 1200 метра ще е около 12°, на 2000 метра – около 6°.  \r\nПрез почивните дни и в понеделник вятърът ще остане югозападен, слаб до умерен, в Източна България в началото на следващата седмица - временно силен. Затоплянето ще продължи и дневните температури ще надхвърлят 20°, на места в припланинските райони и в Източна България ще достигат 26°-27°. Минималните също ще се повишат. В събота ще е предимно слънчево. В неделя и понеделник над Западна България ще има разкъсана облачност, предимно висока и средна, а на отделни места в югоизточните райони и по Черноморието преди обяд ще бъде с ниска облачност или мъгла.", "date": "2018.10.25", "title": "НИМХ: Утре ще е предимно слънчево, с максимални температури между 17° и 22°"}
{"url": "http://www.focus-news.net/news/2018/10/25/2582612/rt-sasht-nalozhiha-sanktsii-na-singapurski-firmi-zaobikolili-organicheniyata-sreshtu-severna-koreya.html", "text": "Министерството на финансите на САЩ наложи санкции на две компании със седалище в Сингапур и на отделно лице, обвинен в изпиране на пари чрез американската финансова система. Действията им са били насочени към избягване на санкциите, наложени на Северна Корея, предава  Russia Today . \r\nВ понеделник медиите цитираха  документ, според който Министерството на финансите на САЩ е „дълбоко загрижено\" относно планирано финансово сътрудничество между Пхенян и Сеул. В текста бе подчертано, че „санкциите на ООН и САЩ срещу Северна Корея остават в сила\". Тереза Герова", "date": "2018.10.25", "title": "RT: САЩ наложиха санкции на сингапурски фирми, заобиколили органиченията срещу Северна Корея"}
{"url": "http://www.focus-news.net/news/2018/10/25/2582615/afp-pentagonat-izprashta-nyakolkostotin-voynitsi-na-granitsata-mezhdu-sasht-i-meksiko.html", "text": "Очаква се Пентагонът да разположи „няколкостотин\" военнослужещи на границата между САЩ и Мексико, потвърди пред  AFP  представител на Вашингтон.  \r\nГоворейки при условие на анонимност, източникът на агенцията поясни, че войските ще бъдат използвани главно за осигуряване на логистична подкрепа, включително палатки, превозни средства и оборудване. \r\nПо-рано през деня държавният глава на САЩ Доналд Тръмп обяви изпращането на военни за справяне със „спешната“ ситуация по границата с Мексико. В социалната мрежа „Туитър“ Тръмп подчерта, че „вдъхновените от демократите закони правят трудно спирането на хората на границата“. Американският президент бе категоричен, че „това трябва да бъде прекратено“, след което допълни: „изпращам военните за справяне с тази спешна ситуация“.  \r\nОт Пентагона засега не са направили официално изявление по темата.  Тереза Герова", "date": "2018.10.25", "title": "AFP: Пентагонът изпраща „няколкостотин\" войници на границата между САЩ и Мексико"}
{"url": "http://www.focus-news.net/news/2018/10/25/2582614/plovdiv-blagotvoritelna-izlozhba-organiziraha-v-24-ta-aviatsionna-baza-krumovo-kolegite-na-zaginalite-piloti-plamen-pantileev-i-kapitan-stoyan-nedelchev.html", "text": "Благотворителна изложба организираха в 24-та авиационна база - Крумово колегите на загиналите тази година двама пилоти капитан - Пламен Пантилеев и капитан Стоян Неделчев, предаде репортер на  Радио „Фокус” - Пловдив . По време на празника за отбелязване на 57 години от създаването на първата вертолетна авиационна част в България на двора бяха подредени фотографии на вертолети във въздуха. Те са направени от самите пилоти. Средствата от изложбата ще бъдат дарени на семействата на загиналите. В словото си пред личния състав командирът на Авиобазата бригаден генерал Димитър Иванов определи годината като трудна, след загубата на двама опитни летци. „Тази година беше трудна за нас. Загубихме двама пилоти, прекрасни професионалисти и хора”, каза бригаден генерал Димитър Иванов. Имената на двамата пилоти, загинали при катастрофата с хеликоптер Ми-17 на 15 юни тази година са добавени и в плочата на паметника на загиналите авиатори в двора на базата. \r\nЦветана ТОНЧЕВА", "date": "2018.10.25", "title": "Пловдив: Благотворителна изложба организираха в 24-та авиационна база - Крумово колегите на загиналите пилоти Пламен Пантилеев и капитан Стоян Неделчев"}
{"url": "http://www.focus-news.net/news/2018/10/25/2582617/aktsenti-v-sutreshniya-blok-dobro-utro-balgariya-po-radio-fokus-na-26-oktomvri.html", "text": "Празникът на град Видин се чества традиционно на Димитровден, за историята на празника и за културната програма, както и кои ще бъдат новите почетни граждани на града, ще ни каже кметът на Общината Огнян Ценков.  \r\nКои са по-важните реализирани проекти в област Кърджали, ще ни информира областният управител Никола Чанев. Той ще коментира и промените в Закона за чистотата на въздуха.  \r\nСлед 08.00 часа в „Добро утро, България“ ще насочим вниманието ви към ролята на протестите в демократичното общество - свободно изразяване на проблеми или политически натиск. Очаквайте коментара на Толя Стоицова, професор по социална и медийна психология в Нов български университет.  \r\nСлед близо 20 години Държавен куклен театър „Дора Габе“ в Добрич представя отново на своя сцена детски мюзикъл. Кореспондентът ни Жулиета Николова ни среща с директора на кукления театър и режисьора на \"Тайнственото речно конче\".  \r\nЗа празника на св. Димитър ще ни разкаже колегата от  Радио „Фокус“ – Пирин  Ливия Нинова. Започнете деня информирани! Тези и още теми - в „Добро утро, България“ по   от 06.00 до 10.00 часа на 26 октомври, с водещ Елеонора Чолакова.", "date": "2018.10.25", "title": "Акценти в сутрешния блок „Добро утро, България“ по Радио „Фокус“ на 26 октомври"}
{"url": "http://www.focus-news.net/news/2018/10/25/2582611/veliko-tarnovo-obshtinata-shte-kandidatstva-po-programa-life-na-evropeyskiya-sayuz-s-proekt-za-podobryavane-na-kachestvoto-na-vazduha.html", "text": "Община Велико Търново ще кандидатства по програма „Life“ на Европейския съюз с проект за подобряване на качеството на въздуха. Общинските съветница дадоха съгласието си отпускане на съфинансиране за участие в проекта, предаде репортер на  Радио „Фокус“ – Велико Търново . Кметът Инж. Даниел Панов обясни, че Община Велико Търново е партньор по проекта, заедно с Общините Бургас, Монтана, Русе и Стара Загора и Клуб „Икономика 2000“. Координиращ бенефициент е Столична община. Изпълнението на проекта е разпределено на три етапа, като продължителността на реализация на целия проект е 6 години. Всички разходи по проекта за община Велико Търново за целия период от 6 години възлизат на над 920 000 евро, като 60 % е финансирането по програма LIFE, а 40 % е собственото участие.  \r\nОсновната цел на интегрирания проект е подобряване качеството на въздуха в градовете София, Бургас, Стара Загора, Велико Търново, Русе и Монтана чрез  изграждане на капацитет в администрациите на шестте града, която да е в състояние да реализира мерките от програмите за качеството на атмосферния въздух, да осъществява цялостно наблюдение, контрол и мониторинг, гарантиращи качеството на атмосферния въздух, да повишава качеството на изготвяните програми за качеството на атмосферния въздух и тяхната реализация, чрез предоставяне на експертиза и консултации на всички общини в България. Цели се и създаване на добре информирана общност от граждани и НПО, която да е коректив на администрацията относно качеството на атмосферния въздух. Включените дейности са проектиране, демонстриране и внедряване на схема за преход към алтернативни форми на битово отопление. \r\n„При отварянето на всяка една програма, всяка една от тези шест общини ще може да кандидатства с този анализ. Не виждам нищо лошо, че ще бъде направен един анализ по европейско проект. Всички тези параметри за горивни инсталации и предприятие ще бъдат посочени в него и ще можем да ги използваме“, посочи инж. Даниел Панов. \r\nНадежда КРЪСТЕВА", "date": "2018.10.25", "title": "Велико Търново: Общината ще кандидатства по програма „Life“ на Европейския съюз с проект за подобряване на качеството на въздуха"}
{"url": "http://www.focus-news.net/news/2018/10/25/2582619/predstoyashti-sabitiya-v-stranata-za-26-oktomvri-agentsiya-fokus.html", "text": "*** \r\nОт 12.00 часа президентът Румен Радев ще приеме на „Дондуков“ 2 представители на ръководството на Българската социалистическа партия (БСП). Срещата се провежда по инициативата на БСП за представяне на проекта „Визия за България“. \r\n*** \r\nОт 09.00 часа Народното събрание ще проведе заседание.  \r\n*** \r\nОт 09.00 часа на учебен полигон „Ново село“ министърът на отбраната Красимир Каракачанов и началникът на отбраната генерал Андрей Боцев ще присъстват на заключителния етап на многонационалното учение „Thracian Sword - 2018“ на Силите за специални операции на страните-членки на инициативата В-9 от Югоизточна Европа. \r\n*** \r\nОт 16.00 часа министърът на вътрешните работи Младен Маринов и директорът на ГД „Пожарна безопасност и защита на населението“ главен комисар Николай Николов ще присъстват на церемонията по откриване на паметник на загиналите в изпълнение на служебния си дълг служители на ОДМВР и РДПБЗН в Кърджали. Събитието ще се проведе пред сградата на областната дирекция на МВР на бул. „България“ № 39.  \r\n*** \r\nОт 09.00 часа 12-и състав на Специализирания наказателен съд ще заседава по делото срещу Римял А., Ремо А. и др., на които са повдигнати обвинения за участие в ръководството на престъпна организация или група. \r\n*** \r\nОт 09.30 часа в конферентен център Capital Fort еврокомисар Мария Габриел и кметът на София Йорданка Фандъкова ще вземат участие във форума „Дигитализация за всички България 2018“. \r\n*** \r\nОт 10.00 часа в зала „Средец“ на София Хотел Балкан Фондация „Солидарно общество” и Фондация „Фридрих Еберт организират „Демографската криза в България - реалности, проблеми и решения“. Събитието ще бъде открито от Илияна Йотова, вицепрезидент на Република България, Корнелия Нинова, председател на НС на БСП, и д-р Пенчо Хубчев, програмен координатор, Фондация „Фридрих Еберт“. \r\n*** \r\nОт 10.00 часа в залата на Дома на Европа ще се проведе гражданска дискусия „Българският глас за бъдещето на Европа“. Събеседници в дискусията ще бъдат Огнян Златев - ръководител на Представителството на Европейската комисия в България, Лиляна Павлова, министър за Българското председателство на Съвета на ЕС 2018 и Весела Чернева, старши програмен директор и директор на Софийския офис на Европейския съвет по външна политика.  \r\n*** \r\nОт 10.00 часа в зала „София” на хотел Метрополитън ще бъде открит VII Национален конгрес на пациентските организации на тема „Бъдещето на здравеопазването в България“. \r\n*** \r\nОт 10.00 часа в Софийска лаборатория за иновации ще се проведе дискусия „Свободното движение на данни – петата основна свобода в ЕС“. \r\n*** \r\nОт 10.00 часа в Литературен клуб „Перото” ще се състои презентация на европроекта „Агенти на промяната”. \r\n*** \r\nОт 10.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 6-и състав на Специализирания наказателен съд ще заседава по дело за кумулиране на наказанията на Армен А. \r\n*** \r\nОт 10.30 часа във Военната академия „Георги С. Раковски” ще се проведе конференция „Киберсигурност в електрическата мобилност и цифрова трансформация в енергийната инфраструктура“, която комисарят комисар Мария Габриел ще представи предложенията на Европейската комисия за засилване на устойчивостта на ЕС на киберзаплахи. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Андреан А., Благо А. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в Парк-хотел „Витоша“ (ТУ-София) ще бъде открита кампанията S.O.S – „Спасете нашите деца!“ на ЗК „Лев Инс“. \r\n*** \r\nОт 11.00 часа в сградата на Министерския съвет ще се проведе заседание на Националния съвет за тристранно сътрудничество. \r\n*** \r\nОт 11.00 часа в хотел „Рамада“ (бивш хотел „Принцес“) ще се проведе заседание на Централния съвет на ДПС. От 14.00 часа ще започне брифингът на ръководството на ДПС. \r\n*** \r\nОт 11.00 часа в Аулата на Ректората, проф. Чин Че Кьо от Университета „Сонгюнгуан“ ще бъде удостоен с почетното звание „доктор хонорис кауза“ на Софийския университет „Св. Климент Охридски“. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Владимир Н., Томи Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в София Тех Парк комисар Мария Габриел ще се включи в конференцията CEE BLOCK Sofia 2018, част от World Blockchain Forum, която се провежда под неин патронаж. \r\n*** \r\nОт 11.30 часа в София Тех Парк – сграда Бизнес Инкубатор ще се състои представянето и награждаването на иновативните идеи за по-чист въздух в рамките на Климатон 2018. На награждаването ще присъства и зам.-кметът по околна среда в Столична община Йоана Христова. \r\n*** \r\nОт 13.30 часа 3-ти състав на Специализирания наказателен съд ще заседава по дело за кумулиране на наказанията на Пламен Н. \r\n*** \r\nОт 15.00 часа в Софийския университет българският комисар Мария Габриел ще изнесе лекция  пред студенти за възможностите, които им дават цифровите инициативи на Европейската комисия. \r\n*** \r\nОт 17.00 часа в Sofia Event Center ще започне програмата на Whiskey Fest 2018. \r\n*** \r\nОт 17.00 часа на партерния етаж в мол Serdika Center (бул. „Ситняково” 48, район Оборище) ще се проведе официалният кантар на всички участници в зрелищната гала-вечер на 27 октомври  в „Арена Армеец“.  \r\n*** \r\nОт 19.00 часа в Литературен клуб „Перото” издателство „Ентусиаст” организира дискусия, посветена на творчеството на Ханс Кристиян Андерсен. \r\n*** \r\nОт 19.00 часа в зала „Experience” на Софтуерния университет ще се проведе безплатен семинар на тема „Как да развием бизнес в иновативни пазарни ниши в българския ИКТ сектор?”. \r\n*** \r\nОт 19.00 часа в кино „Люмиер“ ще бъде открито девето издание на София Индипендънт Филм Фестивал.  \r\n*** \r\nОт 09.00 часа в зала 114 на Учебен корпус №1 в Югозападния университет „Неофит Рилски“ ще се проведе международна научна конференция  на тема „Българистиката по света. Филологията у дома“. \r\n*** \r\nОт 09.30 часа в зала „22-ри септември” на общината ще се проведе редовното заседание на Общински съвет – Благоевград.  \r\n*** \r\n От 19.30 часа в спортна зала „Младост“ ще се проведе вторият кръг на Националната боксова лига Ефбет. \r\n*** \r\nОт 10.00 часа във втора аудитория на Медицински университет „Проф. д-р Параскев Стоянов” ще бъде открита научната конференция „Науката в служба на обществото  - 2018”. Форумът е заключителен в рамките на инициативата \"Месец на науката” - Варна 2018.  \r\n***  \r\nОт 09.00 часа в Църква „Успение Богородично“  ще се проведе празнична света литургия  за Димитровден.  \r\n***  \r\nОт 10.00 часа в аулата на Ректората на Великотърновски университет ще се проведе откриване на Международната научна конференция „България, българите и светът. Владетел, държава и църква в средновековните Балкани“.  \r\n***  \r\nОт 10.00 часа в голяма зала на Община Велико Търново ще започне честване на празник на Професионалната гимназия по строителство, архитектура и геодезия „Ангел Попов“.  \r\n***  \r\nОт 11.00 часа от църква „Успение Богородично“ до храм „Св. Димитър  Солунски“ ще се проведе литийно шествие с иконата на Свети Димитър. \r\n***  \r\nОт 11.15 часа в храм „Св. Димитър Солунски“ ще бъде отбелязан празникът Димитровден. \r\n***  \r\nОт 12.30 часа в „Интерхотел – Велико Търново“ ще започне Академия за акушерки.  \r\n*** \r\nОт 17.00 часа на паркинга при Руската църква ще се проведе протест срещу високите цени на горивата.  \r\n***  \r\nОт 18.00 часа на пл. „Майка България“ ще се проведе протест на майките на деца с увреждания. \r\n***  \r\nОт 19.00 часа в Клуб 7 Представяне на книгата „Сърце на длан“ в автор Румен Стоичков.  \r\n***  \r\nОт 19.00 часа в МДТ „Константин Кисим ов“ „Вражалец“ – премиера на мюзикъл от Дечо Таралежков по текст на Ст. Костов.  \r\n***  \r\nОт 20.00 часа на площад „Цар Асен I” Аудиовизуален спектакъл „Царевград Търнов – звук и светлина“.  \r\n*** \r\nОт 09.00 часа в катедралния храм „Св. вмчк Димитър Солунски” ще бъде отслужена Тържествена Света литургия по повод Димитровден. От 10.30 часа ще започне освещаване на знамената пред храма. От 10.45 часа от храма ще тръгне литийно шествие до площад „Бдинци”, където в 11.00 часа ще започне празнична програма по случай Димитровден. \r\n*** \r\nОт 12.00 часа ще започне Тържествена сесия на Общински съвет – Видин, по време на която ще бъдат обявени имената на почетните граждани. \r\n*** \r\nОт 18.00 часа в залата на Симфониета – Видин ще се проведе безплатен концерт на група „Мистик”. \r\n*** \r\nОт 19.30 часа на площад „Бдинци“ ще се проведе тържествена проверка (заря) с участието на Военно формирование гр. Враца. \r\n*** \r\nОт 10.00 часа в Заседателната зала на Община Враца ще се извърши отваряне на оферти в процедура, чрез публично състезание за възлагане на обществена поръчка с предмет: „Зимно поддържане на общинска пътна мрежа - сезон 2018/2019 година“.  \r\n*** \r\nОт 10.30 часа в Детския отдел на Регионална библиотека „Христо Ботев” ще се проведат инициативи в рамките на Националната седмица на четенето. \r\n*** \r\nОт 17.30 часа в Младежкия дом ще бъде открита ретроспективна фотоизложба и информационна плоча – 50 години Младежки дом – Враца. \r\n*** \r\nОт 19.00 часа в Градската концертна зала ще се състои концерт на Симфониета Враца „Ваше благородие…” – любими песни от руското кино. \r\n*** \r\nОт 09.00 часа в Актовата зала на Националната Априловска гимназия и в Националния музей на образованието ще бъде открит вторият ден на Международната научна конференция „Музеите и училищната история“. \r\n***  \r\nОт 10.00 часа в центъра на града ще се проведе откриване на нова детска площадка, резултат от проект по „Местни инициативи“.  \r\n*** \r\nОт 16.00 часа в Дом-паметник „Йордан Йовков“ ще се проведат инициативи в рамките на Националната седмица на четенето. \r\n*** \r\nОт 10.00 часа в залата на Община Дупница ще се проведе редовно заседание на Общински съвет.  \r\n*** \r\nОт 11.00 часа в залата на Областния информационен център ще се проведе граждански дебат за бъдещето на кохезионната политика. \r\n*** \r\nОт 17.30 часа в залата на възрожденското училище ще се проведе дискусия за биоразградимите отпадъци. \r\n*** \r\nОт 15.00 часа в залата на „Демонстрационния център на занаятите“ ще бъде открита изложба на  художниците от „Арт Несебър- 2018“.   \r\n*** \r\nОт 16.00 часа на площад „Месамбрия“ в старата част на града ще бъде открит фестивалът „Есенни пасажи“. \r\n*** \r\nОт 11.00 часа в спортна зала „Борис Гюдеров“ ОДМВР-Перник организира състезание „Спортът е най-добрият начин децата да пораснат“. \r\n*** \r\nОт 10.30 часа в Исторически музей – Петрич ще бъде открита изложба „Освобождението на Петрич“.  \r\n***   \r\nОт 09.00 часа в храм „Св.Димитър” Знеполският епископ Арсений ще отслужи архиерейска света Литургия по повод Димитровден.  \r\n*** \r\nОт 10.00 часа в зала „Европа” на Доходното здание ще бъде открита дискусията „Изкуството в променяща се Европа – време и граници. Динамиката в съвременното изкуство и културните политики“. От 15.30 часа ще бъде представена книгата на Евгения Атанасова – „Кpиcто, Владо, Росен и плаващите кейове” и ще бъде прожектиран документалният филм „Мост към Кристо“ (30 мин.). Събитията са част от Панаира на музейни изложби. \r\n*** \r\nОт 19.00 часа в Пленарна зала на Общината Комплексният онкологичен център организира концерт, чиято цел е да вдъхне повече кураж на страдащите от рак на гърдата, както и на техните близки. \r\n*** \r\nОт 10.00 часа в хотел „Астор Гардън” в к.к. Св. св. Константин и Елена ще се проведе пресконференция във връзка с черноморския туристически форум. \r\n*** \r\nОт 09.00 часа в катедралния храм „Свети Димитър“ ще бъде отслужена Празнична света Литургия по повод Димитровден. Тя ще бъде последвана от традиционния ритуал по вписване името на носителя на наградата „Добри Чинтулов“ в паметната лауреатска книга.  \r\n*** \r\nОт 10.00 часа по бул. „Цар Освободител“ ще започне цирково шоу за деца. \r\n*** \r\nОт 12.30 часа на откритата сцена на централния площад ще започне празничен концерт на оркестър „Орфей“. \r\n*** \r\nОт 17.00 часа в изложбена зала ,,Сирак Скитник” ще бъде връчена наградата „Сирак Скитник“. \r\n*** \r\nОт 10.00 часа в църквата „Св. Димитър“ в село Пещера, община Смолян, празнична св. Литургия  ще отслужи председателят на храма отец Георги Атанасов. \r\n*** \r\nОт 10.30 часа в залата на Областна администрация-Смолян, Областен информационен център, съвместно с Областна администрация и Общината, организират Граждански диалог на тема „Бъдеще на Кохезионната политика на ЕС“. Участие в събитието ще вземе евродепутатът Владимир Уручев. \r\n*** \r\nОт 09.00 часа на учебен полигон „Анево” ще започне състезание по военно-приложни спортове в 61-ва Стрямска механизирана бригада – район Карлово. След това съревнованието ще продължи на автодрум „Иганово”. \r\n*** \r\nОт 09.00 часа в Митрополитски храм „Св. Димитър“ ще бъде отслужена Божествена св. Литургия, оглавена от Негово Високопреосвещенство Старозагорски митрополит Киприан. \r\n*** \r\nОт 10.00 до 14.00 часа Областната дирекция на ДФ „Земеделие“ ще бъде домакин на инициативата „Дни на отворени врати“. \r\n*** \r\nОт 11.00 часа в центъра на селото ще бъде открит паметник на поборници от шуменското село Салманово, посветили живота си на борбата за освобождението на България. Гост на церемонията ще бъде кметът на общината Любомир Христов.  \r\n***   \r\nОт 17.30 часа в  ДКТ „Васил Друмев“ ще бъде открита изложба, посветена на 120 години от основаването на хор „Родни звуци“, а час по късно ще се състои и първата празнична концертна вечер.  \r\n***   \r\nОт 15.30 часа в зала 211 на Корпус 2 на Университета ще бъде открита VI-тата национална конференция на Съюза на германистите в България.  \r\n***   \r\nОт 13.30 часа в зала „Панчо Владигеров“ в Корпус 2 на Университета ще бъде дадено началото на научната конференция „Съвременният дискурс в науката“ и докторантска конференция.  \r\n*** \r\nОт 16.00 часа в Етнографския комплекс ще се състои представянето на книгата „Ямболската коледа“, в рамките на Фолклорния фестивал „Заиграло ми е лудо младо“.", "date": "2018.10.25", "title": "Предстоящи събития в страната за 26 октомври (Агенция „Фокус“)"}
{"url": "http://www.focus-news.net/news/2018/10/25/2582608/sliven-protest-pod-naslov-sistemata-ni-ubiva-vsichki-se-provezhda-v-grada.html", "text": "Протест под наслов „Системата ни убива всички“ се провежда в Сливен, предаде репортер на  Радио „Фокус“-Сливен . Протестът ще премине под формата на шествие от Кръговото кръстовище в кв. „Българка“, по главните улици на града. Шестието ще завърши в 19.00 часа с голямо българско хоро пред сградата на Общината. \r\n„Родители сме! Но и някои все още да не са, са част от народа! Сега една част от народа има нужда от нашата подадена ръка, от това да покажем, че сме тук, че ни има и, че сме съприастни с болката им! Коя е онази част ли? Ами онази част са онези „кресливи жени“, но с наяве болни деца! Те имат нужда от нас и ние ще им покажем нашата съпричасност!“, пише в страницата на организаторите на събитието в социалната мрежа.", "date": "2018.10.25", "title": "Сливен: Протест под наслов „Системата ни убива всички“ се провежда в града"}
{"url": "http://www.focus-news.net/news/2018/10/25/2582618/dobrich-osigureni-sa-73-mashini-za-zimno-poddarzhane-na-803-km-republikanska-mrezha-v-oblastta.html", "text": "Осигурени са 73 машини за зимно поддържане на 803 км републиканска мрежа в област Добрич, съобщиха от пресцентъра на  Областна администрация – Добрич . Проведено е заседание с тема готовността за зимния период на осемте добруджански общини. Има налични количества пясък, сол, разсол и калциев двухлорид за обработка. Като критични участъци са обособени общо 41,8 км в областта, където \r\nвниманието на контролните органи ще бъде засилено. Ще бъдат монтирани минимум \r\n5 км снегозадържащи съоръжения. От Областно пътно управление посочват участък от път II-97 – от кръговото кръстовище „Рилци“ до кръговото в посока Генерал Тошево като критичен при зимни условия. Земеделските производители в региона са заявили, че след приключване на есенната кампания, ще бъдат монтирани от тях 11 км снегозадържащи съоръжения. Комисия, назначена със заповед на областния управител ще извърши проверка на техниката за зимно поддържане. При проверката освен за техническата изправност на машините ще се следи стриктно да няма дублиране на машини и водачи, за да не се стига до сериозни критични ситуации. От ОД на МВР са заявили, че при неспазване на въведени ограничения и забрана за движение по пътни отсечки органите на реда ще бъдат безкомпромисни спрямо нарушителите. Съгласно \r\nнаправените промени в нормативната уредба глобата за водач е 1000 лв., отнема се свидетелството за управление на МПС за срок от 3 месеца и превозното средство се спира от движение.", "date": "2018.10.25", "title": "Добрич: Осигурени са 73 машини за зимно поддържане на 803 км републиканска мрежа в областта"}
{"url": "http://www.focus-news.net/news/2018/10/25/2582620/gd-granichna-politsiya-trafikat-e-intenziven-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin-na-izhod-za-tovarni-avtomobili.html", "text": "Трафикът е интензивен на граничните контролно-пропускателни пунктове (ГКПП) \"Капитан Андреево\" и \"Лесово\" на българо-турската и \"Дунав мост - Русе\" и \"Дунав мост - Видин\" на българо-румънската граница на изход за товарни автомобили, по данни към 18.00 часа. Това съобщиха от пресцентъра на  ГД \"Гранична полиция\" .  \r\nПоради лоши метеорологични условия и ниско ниво на река Дунав, фериботнните платформи, обслужващи линията Оряхово - Бекет, не работят. \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.25", "title": "ГД \"Гранична полиция\": Трафикът е интензивен на ГКПП \"Капитан Андреево\", ГКПП \"Лесово\", ГКПП \"Дунав мост - Русе\" и ГКПП \"Дунав мост - Видин\" на изход за товарни автомобили"}
{"url": "http://www.focus-news.net/news/2018/10/25/2582613/rumen-petkov-abv-prichinata-da-nyama-glaven-sekretar-sa-skandalite-v-upravlyavashtiya-format.html", "text": "Не мисля че президентът Радев е тръгнал да нарушава законите и да създава партия , но от този конфликт страда България. Така председателят на ПП АВБ Румен Петков коментира напрежението между президента и премиера в предаването  „Лице в лице”  по  бТВ .  \r\nПо думите му първоизточникът на конфликта е в парламентарната група на ГЕРБ, Цветан Цветанов адресираше президента Радев абсолютно безсмислено, може би раздразнен от тежката загуба на ГЕРБ на президентските избори. Това е проява на недобър тон, категоричен беше председателят на партия АБВ. \r\nСпоред него обаче, този конфликт не е причина да не се назначава главен секретар на МВР. \r\n„Причината да няма главен секретар са скандалите в управляващия формат, назначението на главен секретар на МВР е натоварено с политика,  а това е обидно за системата. Това е част от демотивацията на служителите”, посочи още Румен Петков. \r\nФункциите на главния секретар не може и не бива да бъдат подменяни от министъра на вътрешните работи, категоричен беше още той. По думите му това става проблем на голямата коалиция. „Министерския съвет не разглежда този въпрос, а това според мен означава, че на поста главен секретар се гледа като на политическо назначение”, каза още Румен Петков.", "date": "2018.10.25", "title": "Румен Петков, АБВ: Причината да няма главен секретар са скандалите в управляващия формат"}
{"url": "http://www.focus-news.net/news/2018/10/25/2582624/burgas-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност е движението по пътищата в област Бургас, предаде репортер на  Радио „Фокус“-Бургас . По-натоварен е трафикът по основните улици и булеварди в Бургас – „Цар Петър“, „Булаир“, „Цар Симеон“, участъци от бул. „Мария Луиза“ и „Сан Стефано“, както и в района на кръстовището между улиците „Спортна“ и „Индустриална“, на кръстовището с кръгово движение „Трапезица“ и в района на Новата поща. \r\nДеница ДИМИТРОВА", "date": "2018.10.25", "title": "Бургас: С нормална интензивност е движението по пътищата в областта"}
{"url": "http://www.focus-news.net/news/2018/10/25/2582625/veliko-tarnovo-dvizhenieto-v-uchastak-ot-patya-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село- Джулюница - Кесарево. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение, и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.25", "title": "Велико Търново: Движението в участък от пътя Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/10/25/2582626/sport-gatuzo-pravi-pet-promeni-za-macha-s-betis.html", "text": "Милан приема Бетис в мач от група F на Лига Европа. Испанците с 4 точки нямат допуснат гол, а Милан записа 2 победи в групата срещу Олимпиакос и Дюделанж. Гатузо направи пет промени в стартовия лист, повече с цел да не загуби мача, отколкото да го спечели. Титуляр излиза вратарят Пепе Рейна и защитникът Кристиан Запата, като промени има в халфовата линия, но не и в нападение.  \r\nДомакините са играли 55 мача срещу испански отбори, но имат само 18 победи. Представянето на Милан през сезона е крайно непостоянно. Ако колебанията продължат, Гатузо ще бъде уволнен. \r\nВенцислав ДРАГОМАНОВ", "date": "2018.10.25", "title": "Спорт: Гатузо прави пет промени за мача с Бетис"}
{"url": "http://www.focus-news.net/news/2018/10/25/2582622/veliko-tarnovo-175-dushi-sa-rabotili-po-programi-i-merki-za-zaetost-prez-septemvri-v-regiona.html", "text": "175 души са работили по програми и мерки за заетост през септември в региона, обслужван от Дирекция „Бюро по труда“ – Велико Търново. Това съобщи директорът на Дирекция „Бюро по труда“ – Велико Търново Обрешко Нечев по време на пресконференция, предаде репортер на  Радио „Фокус“ – Велико Търново . През септември са включени трима безработни в програми за заетост и двама безработни - в мерки за заетост. В заетост по проект „Работа“ са наети трима безработни по проект „Нова възможност за младежка заетост“ са наети 3 безработни младежи, а по схема „Обучения и заетост за младите хора“ са наети на работа двама младежи до 29 – годишна възраст. \r\nОбрешко Нечев посочи, че през септември по програма „Старт на кариерата“ са работили общо 24 младежи. През отчетния месец по процедура „Обучения и заетост за младите хора“ са наети на работа двама безработни младежи.  По проект  „Нова възможност за младежка заетост“ са наети на работа трима безработни в община Елена. Още трима души, търсещи работа, са били включени в заетост по проект „Работа“ в община Елена. \r\n13 души с трайни увреждания са работили по Национална програма за заетост и професионално обучение на хора с трайни увреждания. 9 лица са работили по Национална програма „Помощ при пенсиониране“. \r\nМария НЕДЕВА", "date": "2018.10.25", "title": "Велико Търново: 175 души са работили по програми и мерки за заетост през септември в региона"}
{"url": "http://www.focus-news.net/news/2018/10/25/2582627/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно сухи са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а вятърът вече утихна. През деня не са получавани сигнали за инциденти по пътищата в региона. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената орган \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.25", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/10/25/2582628/predsedatelyat-na-narodnoto-sabranie-tsveta-karayancheva-tryabva-da-se-nauchim-da-govorim-za-problemite-na-zhertvite-na-psihologichesko-i-domashno-nasilie.html", "text": "Трябва да се научим да говорим за проблемите на жертвите на психологическо и домашно насилие. Това каза председателят на Народното събрание Цвета Караянчева, която е сред вносителите на промени в Наказателния кодекс, с които се криминализира психологическото насилие, съчетано с домашното насилие над жени и деца, в предаването  „Нещо повече“  по  БНР . „Беше важно да участвам във внасянето на този законопроект и да бъда част от него, защото е крайно време да обърнем внимание на един проблем в нашето общество, пред който си затваряме очите. Искам да бъда трибуната на тези малтретирани хора, да могат да намерят в мое лице упование за по-добро бъдеще, за прекратяване на издевателствата над жени и деца“, заяви Караянчева. По думите ѝ деянията, които касаят домашното насилие, трябва да се криминализират, защото жертвите остават нечути, а правото им да излязат от една връзка, когато пожелаят е отнето. \r\n„Акцентирахме и на психическия тормоз и на преследването като е важно да кажем, че говорим за системен тормоз и преследване. То ще бъде доказвано по начина, по който се доказва престъпление – със свидетелски показания, съдебно-психологична експертиза. Ако в съда се направи такава психологична експертиза, тя почти винаги доказва някакъв вид тормоз“, обясни председателят на парламента. \r\nЦвета Караянчева каза още, че очаква конструктивни предложения при предстоящите обществени обсъждания: \r\n„Трябва да се научим да говорим за този проблем, да дадем трибуна на тези жени, защото ако продължаваме да си заравяме главата в пясъка и да се правим на разсеяни…Със законодателните промени, показвайки нашата твърда воля, ще организираме и гражданското общество. Надявам се да нямаме критикари, а да имаме съветници. Призовавам всички да се включим. Нямаме самочувствието на безгрешни и на предложили най-доброто….Важно е да помогнем на тези жени, на тези хора, защото този закон не е само за жените, а за всички, които търпят домашно насилие, които са малтретирани“, коментира тя. \r\nВ утрешния ден в Народното събрание ще бъдат разгледани законопроектите на Закона за хората с увреждания и Закона за личната помощ, каза още Караянчева и покани майките на деца с увреждания в залата, когато се гледа Държавния бюджет. На парламентарно ниво няма проблеми в комуникацията между ГЕРБ и Обединените патриоти, изтъкна тя и оцени диалога като „изключително конструктивен“, проектобюджета като „добър“.", "date": "2018.10.25", "title": "Председателят на Народното събрание Цвета Караянчева: Трябва да се научим да говорим за проблемите на жертвите на психологическо и домашно насилие"}
{"url": "http://www.focus-news.net/news/2018/10/25/2582631/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "С особено внимание трябва да се извършва движението по главен път Е-79 в района на Кресненското дефиле и по второкласен път 19 Симитли – Гоце Делчев, тъй като опасността от падащи камъни там е повишена. Това съобщиха за  Радио „Фокус“ – Пирин  от Областно пътно управление – Благоевград. Пътищата са сухи и нормално проходими. През деня няма регистрирани тежки пътни инциденти. Нормално натоварено е движението по автомагистрала „Струма“ и главен път Е-79 в област Благоевград. Няма данни за образуване на колони от автомобили. В региона не се извършват ремонти дейности републиканската пътна мрежа. \r\nСъс забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“ в областния град.  Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. През деня няма регистрирани тежки пътни инциденти в Благоевград. Градския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути. \r\nЛивия НИНОВА", "date": "2018.10.25", "title": "Благоевград: Повишена е опасността от падащи камъни в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/10/25/2582630/vasil-valchev-muzikalno-dramatichen-teatar-konstantin-kisimov-veliko-tarnovo-vrazhalets-e-porednoto-zaglavie-v-koeto-teatarat-pokazva-satrudnichestvoto-mezhdu-muzikalniya-i-dramatichniya-otdel.html", "text": "Премиерното заглавие в афиша на Музикално-драматичен театър „Константин Кисимов“ във Велико Търново, мюзикъла „Вражалец“ показва една от най-силните страни на театъра, която говори за неговата уникалност, а именно -  сътрудничеството между музикалния и художествения отдел. Това каза на пресконференция директорът на театъра Васил Вълчев, предаде репортер на  Радио „Фокус“ – Велико Търново.  Той изказа благодарност към режисьора на „Вражалец“ Гълъб Бочуков,  който е и директор на Театрално-музикален център „Димитър Димов” в Кърджали и към екипа на театъра, които са работили в изключително кратки срокове, за да представят мюзикъла пред великотърновска публика на 26 октомври. \r\n„Веднага след премиерата на „Да си богат не е лесно“ на Пиер Шено, точно на 26 септември, месец по-късно поставяме едно твърде сериозно и голямо мюзикълно заглавие. Благодаря за професионализма и отношението към работата на колегите. Реално, след 20 дни интензивни репетиции, ще представим премиерата на мюзикъла“, посочи Васил Вълчев. \r\nПостановката е по пиесата на Ст. Л. Костов и музика на Дечо Таралежков. Диригент-постановчик е Игор Богданов, над сценографията работи Лидия Къркеланова, а хореографията е на Катя Богданова. Великотърновският театър е първият, който поставя „Вражалец” като мюзикъл, след популярния през 70-те години на миналия век телевизионен вариант на Хачо Бояджиев. \r\nВасил Вълчев допълни, че от новия сезон, турнетата на театъра в страната, както и предстоящата премиера, се провеждат под патронажа на кмета на Велико Търново инж. Даниел Панов. \r\n„Изградили сме едно живо, пъргаво и весело представление, което винаги е актуално“, коментира режисьорът на постановката Гълъб Бочуков. Директорът на Театрално-музикален център „Димитър Димов” в Кърджали Гълъб Бочуков подчерта, че търновският театър е най-подходящото място за поставянето на такъв класически български мюзикъл. Той сподели, че пиесата на Ст. Л. Костов е едно от любимите му заглавия. \r\n„Предпочитам публиката да открие какво е нашето решение, какво е  новото. Придържаме се към оригиналния авторов текст, без да правим фалшиво осъвременяване, нека публиката го види в пълния му блясък, както го е писал Ст. Л. Костов. Хубавото на актьорите е, че те успяват от това светло място да разобличат колкото и както могат това явление, което по никой начин няма да спре, най-вероятно. Винаги ще има хора, които искат да забогатеят, нито попа, нито кмета са бедни, въпроса е, че искат още“, коментира постановката Гълъб Бочуков. \r\nТой допълни, че макар сроковете да са били кратки, професионализма на екипа на театъра, който работи като добре смазан механизъм е изиграл своята роля, за да може публиката да види представлението в пълния му блясък. \r\nВ образа на кмета на селцето Гарванци се превъплъщава актьора Виктор Терзийски, като поп Стойко на сцената ще излезе Иман Митев, а ролята на Вражалеца – фотографа Манчо, е поверена на Милен Иванов. \r\nМария НЕДЕВА", "date": "2018.10.25", "title": "Васил Вълчев, Музикално-драматичен театър „Константин Кисимов“ - Велико Търново: „Вражалец“ е поредното заглавие, в което театърът показва сътрудничеството между музикалния и драматичния отдел"}
{"url": "http://www.focus-news.net/news/2018/10/25/2582632/natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Движат се много товарни автомобили и в двете посоки. Пътните настилки са сухи. Полицейски патрул е разположен на изхода на Пазарджик в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2018.10.25", "title": "Натоварено е движението по пътя Пазарджик-Пловдив"}
{"url": "http://www.focus-news.net/news/2018/10/25/2582629/predstoyashti-mezhdunarodni-sabitiya-za-26-oktomvri-agentsiya-fokus.html", "text": "Държавният глава на Франция Еманюел Макрон ще посети Чешката република и Словакия. \r\n***  Министърът на външните работи на Руската федерация Сергей Лавров ще се срещне с делегати на сирийската опозиция. \r\n***  ООН организира среща за възобновяване на преговорите за обединение на Кипър. \r\n***  Японският министър-председател Шиндзо Абе ще се срещне с китайски си колега Ли Къцян. \r\n***  Канцлерът на ФРГ Ангела Меркел ще проведе среща с чешкия министър-председател Андрей Бабиш. \r\n***  САЩ обявяват окончателната оценка на БВП за второто тримесечие на годината.  \r\n***  Първи преглед на сделката на МВФ за подкрепа на икономиката на Аржентина и облекчаване на валутната криза. \r\n***  Ще се проведат президентски избори и референдум за отмяна на закона за богохулството. \r\n***", "date": "2018.10.25", "title": "Предстоящи международни събития за 26 октомври (Агенция „Фокус“)"}
{"url": "http://www.focus-news.net/news/2018/10/25/2582634/stara-zagora-tsvetan-kazandzhiev-pokazva-grafika-zhivopis-risunka-i-akvarel-v-kazanlak.html", "text": "В Художествената галерия в Казанлък бе открита изложбата „Пътят...“ на Цветан Казанджиев, предаде кореспондент на  Радио „Фокус“ . В изложбата са показани над 70 творби - живопис, графика, акварел и рисунка, обединени от идеята за Пътя. На откриването на изложбата присъства авторът Цветан Казанджиев. \r\n„Освен графика, той експериментира и в областта на рисунката, като съчетава в нея различни релефи, цветни моливи и сух пастел. В живописта Казанджиев третира платното с релефни нюансирани нанасяния, пестелив рисунък, знакови внушения  и  абстрактни  сюжети. От няколко години създава живопис в кръгла форма. Кръгът като идеална, завършена форма, като космос, като безкрайно пространство“, каза директорът на Художествената галерия в Казанлък Христо Генев при откриването на изложбата. \r\nЦветан Казанджиев е роден в Ямбол. Член е на Съюза на българските художници. Негови графики са притежание на галерии и салони в София, Варна, Швеция, Полша, Испания, и частни колекции в България, Япония, Гърция, Холандия, САЩ, Финландия, Франция, Полша и др.  \r\nСлавяна ГАЙДАРОВА", "date": "2018.10.25", "title": "Стара Загора: Цветан Казанджиев показва графика, живопис, рисунка и акварел в Казанлък"}
{"url": "http://www.focus-news.net/news/2018/10/25/2582638/mvnr-balgariya-i-sloveniya-tryabva-zaedno-da-napravyat-vazmozhnoto-podkrepata-za-evropeyskata-i-evroatlanticheskata-perspektiva-na-zapadnite-balkani-da-prodalzhi.html", "text": "Радвам се, че България и Словения споделят толкова обща визия и общо мнение по важните за Европа и за света въпроси. Това заяви вицепремиерът и министър на външните работи Екатерина Захариева на съвместна пресконференция със своя словенски колега д-р Миро Церар, който е на официално посещение у нас по нейна покана, съобщиха от пресцентъра на  Министерството на външните работи .  \r\nЗахариева приветства своя гост, като изтъкна неговата лична заслуга за отварянето на посолство на Словения в София, което ще бъде официално открито по-късно в присъствието на двамата вицепремиери.  \r\nНа срещата си първите дипломати са обменили мнение по въпроси като Брекзит, мигрантската криза, ситуацията в региона на Близкия изток и Северна Африка и са споделили своята обща подкрепа за европейската интеграция на Западните Балкани, отбеляза пред медиите министър Захариева. „Най-важното, което се разбрахме е, че ние като съседните страни, които разбират региона и искрено подкрепят европейската и евроатлантическата му перспектива, трябва заедно да направим всичко възможно подкрепата към тези държави да продължи така интензивно, както при Българското председателство на Съвета на ЕС“, подчерта Екатерина Захариева.  \r\n„В Словения смятаме, че Българското председателство беше на отлично ниво във всички аспекти. Вие отваряхте най-актуалните и истински въпроси, между тях и този за интеграцията на страните от Западните Балкани в европейски и трансатлантически съюзи. Словения е убедена, че тези процеси трябва да продължат“, заяви от своя страна министър Церар.  \r\nДвамата първи дипломати се обединиха около мнението, че въпреки положителните данни за ръст през последните години в икономическо-търговски план, в тази сфера между България и Словения все още съществува неоползотворен потенциал. По думите на Захариева перспективни области за сътрудничество са високите технологии, автомобилната индустрия, селското стопанство, фармацевтичната индустрия, туризма. Тя допълни, че отварянето на посолството в София, както и назначаването на търговски представител в българската дипломатическа мисия в Любляна, което предстои в най-скоро време, ще даде нов тласък на търговските отношения. Захариева отбеляза, че данните показват, че след откриването на директната самолетна линия между София и Любляна през март тази година има около 20 % увеличение на туристическия обмен между двете държави, което още веднъж показва колко са важни директните връзки за гражданите.  \r\nМинистър Церар се съгласи с нея, като отбеляза големия потенциал в сферата на инвестициите. „Искам много словенци да дойдат тук и да се запознаят с вашите природни богатства, културно-историческо наследство и вашето културно-етническо разнообразие-всичко това, което днес привлича туристите от целия свят. Вие давате на нашата Европа обща красота“, допълни още външният министър на Словения.  \r\nПо време на пленарните си разговори Захариева и Церар обсъдиха и възможността двете страни да търсят сътрудничество по отношение на общи дипломатически мисии в други държави, например в региона на Африка.", "date": "2018.10.25", "title": "МВнР: България и Словения трябва заедно да направят възможното подкрепата за европейската и евроатлантическата перспектива  на Западните Балкани да продължи"}
{"url": "http://www.focus-news.net/news/2018/10/25/2582635/rtk-live-kosovo-opozitsiyata-v-prishtina-prizova-za-izvanredno-zasedanie-v-parlamenta-za-dialoga-s-belgrad.html", "text": "Две опозиционни партии ще представят искане за свикването на извънредно заседание в парламента в Прищина за диалога за нормализирането на отношенията с Белград, предава  RTK Live . \r\nДепутат от „Демократичната лига на Косово“ разкрива за медията, че близко време ще се пристъпи към ново искане за извънредната сесия на парламента. Подобна информация постъпи и от движението „Самоопределение“ на Албин Курти. RTK Live  отбелязва, че двете основни опозиционни политически партии участват в сесиите на законодателния орган в Прищина, само когато в дневния ред са важни въпроси. Те ще настояват за приемане на резолюция за диалога, в която да бъдат заложени гаранции за запазване на териториалната цялост на Косово. Тереза Герова", "date": "2018.10.25", "title": "RTK Live (Косово): Опозицията в Прищина призова за извънредно заседание в парламента за диалога с Белград"}
{"url": "http://www.focus-news.net/news/2018/10/25/2582639/premierat-i-predsedatel-na-gerb-boyko-borisov-se-sreshtna-s-predsedatelya-na-fondatsiya-hans-zaydel-prof-ursula-menle.html", "text": "Председателят на ГЕРБ и министър-председател на България Бойко Борисов се срещна в централата на ГЕРБ с председателя на Фондация „Ханс Зайдел“ проф. Урсула Менле. Това съобщиха от пресцентъра на  партията . В срещата участваха и председателят на ПГ на ГЕРБ и зам.-председател на партията Цветан Цветанов и д-р Волф Круг, директор на Института за европейски и трансатлантически диалог на Фондация „Ханс Зайдел“. В рамките на разговора бяха обсъдени резултатите от Българското председателство на Съвета на ЕС, както и дългогодишното сътрудничество между ГЕРБ и Фондация „Ханс Зайдел“. \r\nПроф. Урсула Менле изтъкна приноса на България и министър-председателя Бойко Борисов за утвърждаването на темата за европейското бъдеще на страните от Западните Балкани в дневния ред на Европа. Проф. Менле подчерта пред българския министър-председател, че когато на Балканите има мир и всички страни изповядват европейските ценности, то това неизменно дава отражение върху сигурността и спокойствието на Европа.  \r\nБойко Борисов и председателят на Фондация „Ханс Зайдел“ споделиха задоволството си от осигурената приемственост на темата Западни Балкани от австрийското председателство и се обединиха около мнението, че европейското бъдеще трябва да остане приоритет и на румънското председателство, което започва на 1 януари 2019 г. \r\nБойко Борисов и проф. Менле дадоха висока оценка на дългогодишното партньорство на Фондация „Ханс Зайдел“ и ГЕРБ. Двамата споделиха надеждата си съвместните инициативи между Фондацията и структурите на ГЕРБ да продължат и в бъдеще да допринасят за информираността на обществото по актуални проблеми и казуси. \r\nПредседателят на ГЕРБ Бойко Борисов поздрави проф. Менле по случай навършването на 25 години от откриването на представителството на Фондацията в София. Той изтъкна, че „Ханс Зайдел“ е надежден партньор, чиято ангажираност към проблемите на съвременното общество може да бъде давана за пример.", "date": "2018.10.25", "title": "Премиерът и председател на ГЕРБ Бойко Борисов се срещна с председателя на Фондация „Ханс Зайдел“ проф. Урсула Менле"}
{"url": "http://www.focus-news.net/news/2018/10/25/2582633/sofiya-zatrudneno-e-dvizhenieto-v-rayona-na-krastovishteto-mezhdu-bulevardite-mariya-luiza-i-todor-aleksandrov-zaradi-provezhdaneto-na-protest.html", "text": "Временно е затруднено движението в района на кръстовището между булевардите „Мария Луиза” и „Тодор Александров” заради провеждането на протест. Това съобщиха от пресцентъра на  Столична община . Трамваите, които се движат по линии 4 и 10, са отклонени по бул. „Христо Ботев”.", "date": "2018.10.25", "title": "София: Затруднено е движението в района на кръстовището между булевардите „Мария Луиза\" и „Тодор Александров” заради провеждането на протест"}
{"url": "http://www.focus-news.net/news/2018/10/25/2582621/a1-on-makedoniya-panos-kamenos-oproverga-informatsiyata-che-e-govoril-za-finansirane-na-gratskoto-pravitelstvo-ot-dzhordzh-soros.html", "text": "Министърът на отбраната на Гърция и лидер на младшия коалиционен партньор на СИРИЗА – Панос Каменос от „Независими гърци“, опроверга информацията, че е говорил за финансиране на правителството в Атина от американския милионер Джордж Сорос, предава македонската електронна медия  A1 On . \r\nНа официалната си страница в социалната мрежа „Туитър“ Каменос написа, че публикациите в медиите, съгласно които на заседанието на кабинета от миналата седмица той е заявил, че Сорос е отпуснал 50 млн. евро за управляващите в Атина, са фалшиви.  \r\n „…Вече 48 часа непрекъснато публикуват  споменаване от моя страна на заседание на кабинета за 50 милиона евро от Сорос за правителството. Това са лъжи. Стенографите и присъстващите са доказателство“, написа Каменос в „туит“. Тереза Герова", "date": "2018.10.25", "title": "A1 On (Македония): Панос Каменос опроверга информацията, че е говорил за финансиране на гръцкото правителство от Джордж Сорос"}
{"url": "http://www.focus-news.net/news/2018/10/25/2582623/reuters-sin-na-zhurnalista-dzhamal-hashogi-e-napusnal-sauditska-arabiya.html", "text": "Най-големият син на убития журналист Джамал Хашоги е напуснал Саудитска Арабия, съобщиха за  Reuters  два източника, близки до семейството. \r\nСалах Хашоги, който според единия източник има двойно гражданство – от Рияд и Вашингтон -  и срещу който е имала издадена забрана за пътуване, е напуснал арабското кралство в сряда. Източниците обаче отказаха да разкрият къде е заминал Салах. Тереза Герова", "date": "2018.10.25", "title": "Reuters: Син на журналиста Джамал Хашоги е напуснал Саудитска Арабия"}
{"url": "http://www.focus-news.net/news/2018/10/25/2582644/ep-evrodeputatite-iziskvat-deystviya-za-zashtitata-na-lichnite-danni-na-grazhdanite.html", "text": "Като последващо действие след скандала с „Фейсбук“/„Кеймбридж Аналитика“, евродепутатите призоваха за цялостен одит и за мерки срещу вмешателство в изборите, съобщават от  пресслужбата на ЕП. \r\nВ резолюцията приета в четвъртък, евродепутатите настояха „Фейсбук“ да позволи на органите на ЕС да извършат цялостен одит на платформата, за да оценят  сигурността на данните и защитата на личните данни на потребителите, след скандала, довел до злоупотребата със събирането и използването на данните на 87 милиона потребители на „Фейсбук“.  \r\nЕвродепутатите считат, че „Фейсбук“ не само е нарушил доверието на гражданите на ЕС, но и правото на ЕС. Те препоръчват „Фейсбук“ да направи значителни промени в платформата си, за да спазва правото на ЕС в областта на защитата на личните данни.  \r\nМерки срещу намеса в изборите  \r\nЕвродепутатите отбелязват, че данните, получени от „Кеймбридж Аналитика“, може да са били използвани неправомерно и от двете страни в рамките на референдума в Обединеното кралство за членството в ЕС и за целеви действия по време на президентските избори в САЩ през 2016 г.  \r\nТе подчертават спешната необходимост от противодействие на всеки опит за манипулиране на изборите в ЕС и от адаптиране на избирателните закони към новата цифрова реалност.  \r\nЗа предпазването от изборна намеса чрез социалните медии, евродепутатите предлагат:  \r\n•         прилагане на конвенционални („офлайн“) избирателни гаранции: прозрачност и ограничения на разходите, зачитане на сроковете за размисъл и равно третиране на кандидатите;  \r\n•         по-ясно разграничаване на политическата употреба на онлайн реклами и кой стои зад тях;  \r\n•         забрана на профилирането за изборни цели, в т.ч. използването на онлайн поведение, което може да разкрие политически предпочитания;  \r\n•         платформите на социалните медии да обозначават съдържанието, споделено чрез ботове, да ускорят процеса на премахване на фалшиви профили и да работят с независими проверители на факти и с академичните среди;  \r\n•         разследванията на предполагаема злоупотреба с онлайн политическо пространство от страна на чуждестранни сили трябва да бъдат извършени от държавите членки с подкрепа на Евроюст.  \r\nРезолюцията отразява решенията, взети след срещата през май 2018 г.  между водещите членове на ЕП и главния изпълнителен директор на „Фейсбук“ Марк Зукърбърг и трите последвали изслушвания. Тя също споменава нарушението на сигурността на личните данни, претърпяно от „Фейсбук“ на 28 септември т.г.  \r\nПредседателят на Комисията по граждански свободи, правосъдие и вътрешни работи Клод Морайс (С&Д, Обединено кралство) коментира: „Това е глобален проблем, който вече е засегнал референдумите и изборите ни. Тази резолюция определя мерките, които са необходими, като независим одит на „Фейсбук“, актуализация на правилата ни за конкуренцията и допълнителни мерки за защита на изборите ни. Сега е моментът за предприемане на действия не само за възстановяване на доверието в онлайн платформите, но и за защита на неприкосновеността на личния живот на гражданите и за възстановяване на доверието в демократичните ни системи \".  \r\nЕва Майдел (ЕНП, България) отбеляза: „Истинската политическа надпревара за доверието на нашите граждани не трябва да бъде манипулирана от лъжи, дезинформация и злоупотреба с данните. Трябва да поставим предпазни мерки, така че скандали като Кеймбридж Аналитика да не се повтарят. Платформите започнаха и трябва да продължат усилията си за осигуряване на сигурна информационна среда“.  \r\nСветослав Малинов (ЕНП, България) коментира: „Скандалът с използването на данните на потребителите на Фейсбук от Кеймбридж Аналитика доказа, че има криза на доверието. Всеки сам създава своята дигитална личност, но в момента никой не ни казва и вероятно не е в състояние да ни каже, от какъв момент нататък данните ни се използват, купуват и продават от други хора и организации за свои цели. Няма по-надеждна преграда пред манипулациите от отговорната демократична личност, въоръжена с подходящите регулации, изработването на които е наше задължение.\"  \r\nМомчил Неков (С&Д, България) коментира: „Скандалът с Фейсбук и Кеймбридж Аналитика накара потребителите да изпитват несигурност при употребата на интернет като цяло. Дигиталната среда дава нови възможности, нови умения и предпоставки за по- висока образованост, но създава и рискове. Затова трябва да направим всичко възможно да защитим европейците от спекулации с данни и да изискваме от платформите да работят прозрачно, както и да носят отговорност при неправомерна употреба на виртуални данни, до които им е предоставен достъп.“", "date": "2018.10.25", "title": "ЕП: Евродепутатите изискват действия за защитата на личните данни на гражданите"}
{"url": "http://www.focus-news.net/news/2018/10/25/2582637/maykite-na-detsa-s-uvrezhdaniya-protestirat-chetvarta-vecher.html", "text": "За четвърта поредна вечер майките на деца с увреждания и граждани се събраха пред министерския съвет с искане за оставката на Валери Сименов, предаде  БНР", "date": "2018.10.25", "title": "Майките на деца с увреждания протестират четвърта вечер"}
{"url": "http://www.focus-news.net/news/2018/10/25/2582636/sliven-protestno-avtoshestvie-pod-mototo-sistemata-ni-ubiva-se-provede-v-grada.html", "text": "Протестно автошествие под мотото \"Системата ни убива\" се проведе в Сливен. В него се включиха около 50 автомобила с траурни знамена и стикери, предаде репортер на  Радио \"Фокус\" - Сливен . Шествието тръгна от кръговото кръстовище на булевард \"Георги Данчев\" и премина няколко пъти по основните улици на града. То ще приключи на площада пред община Сливен, където протестиращите, подкрепени от сливенски музиканти ще изиграят право хоро, съобщи Валентина Филаделфевс, представител на организаторите.   \r\n\"Въпреки, че хорото ни няма да е особено радостно, все пак е празник на града, и не искаме да помрачаваме настроението. Искаме да изкажем своето мнение и да запознаем хората с нашите искания\", обясни Валентина Филаделфевс. Тя допълни, че независимо от извинението на вицепремиера Валери Симеонов, исканията за неговата оставка остават. Протестиращите настояват и за бързо разглеждане на трите социални проектозакона и основно на този за личната помощ.  \r\nЛюдмила ЙОРГОВА", "date": "2018.10.25", "title": "Сливен: Протестно автошествие под мотото \"Системата ни убива\" се проведе в града"}
{"url": "http://www.focus-news.net/news/2018/10/25/2582642/hristo-grigorov-bchk-zastanali-sme-s-gordo-vdignata-glava-ot-izvarveniya-pat-prez-izminalite-140-godini.html", "text": "Застанали сме с гордо вдигната глава от извървения път през изминалите 140 години. Това каза председателят на Българския червен кръст (БЧК) Христо Григоров по време на тържествения концерт в Народния театър „Иван Вазов” по повод 140 години от създаването на БЧК, предаде репортер на  Агенция „Фокус“ . \r\n„Хиляди българи са градили авторитета на нашата организация със своя труд и със своята всеотдайност, за да може сега да кажем, че Червеният кръст е българският народ. През 1878 г. тази организация, по подобие на Руския червен кръст, беше изграден от българския народ, за да може да служи на този народ. Мога да кажа, че през всички тези години изпълнявахме тази мисия“, заяви Григоров. \r\n„Ние бяхме навсякъде - по време на войни, на бедствия и в мирно време, на всички ние помагахме и давахме ръка“, каза още той. \r\nХристо Григоров подчерта, че силата на БЧК е в единството. „С чест рапортуваме за достойно изпълнен дълг“, каза още председателят на БЧК.", "date": "2018.10.25", "title": "Христо Григоров, БЧК: Застанали сме с гордо вдигната глава от извървения път през изминалите 140 години"}
{"url": "http://www.focus-news.net/news/2018/10/25/2582643/blagoevgrad-parva-kopka-za-izgrazhdane-na-podporni-steni-na-reka-glazne-be-napravena-v-bansko.html", "text": "С ритуал по „първа копка” кметът на Банско Георги Икономов даде старт на строително-монтажните работи за корекция и изграждане на подпорни стени на коритото на р. Глазне. Това съобщиха от пресцентъра на  Община Банско . Договорът за изпълнението на проект „Изграждане на подпорни стени по двата бряга и укрепване на дъното на р. Глазне през гр. Банско, от км 0+000 до 0+520 до моста на ул. „Найден Геров”, гр. Банско, община Банско” е на стойност от 731 000 лева с включен ДДС. 554 600 лева от общата сума е осигурена от държавния бюджет с постановление от 2017 г., а оставащите средства са предвидени в общинския бюджет. За изпълнител е избран „ЕС ДЖИ 81” ЕООД, като в срок до края на месец април 2019 г. обекта ще бъде завършен. \r\nРеката в посочения участък е проектирана през 60-те и 70-те години на миналия век. Ситуационно, в горния край, подпорните стени са разположени фуниеобразно, тъй като това е било краят им, вече извън градската част. С разрастването на града е необходимо да се коригира фуниеобразната форма на стените, както и те да бъдат продължени до мястото на сливане на реките Демянишка и Бъндеришка. Освен да се ограничи риска от наводнение в рамките на населеното място, предстоящите дейности са част от по-мащабен проект за цялостно преобразяване на градската инфраструктура в тази зона на града, ситуирана по горното поречие на р. Глазне. \r\n„Своеобразното събиране на подпорните стени в границите на коритото на реката ще освободи място за изграждането на улица, вървяща успоредно на ул. „Пирин” над нейната пешеходна част. По този начин част от трафика в новите квартали на града по посока на туристическата и ски зона в курорта ще бъде пренасочен по алтернативен маршрут. Важно е да споделя, че до края на 2018 г. ще бъде монтиран падналия пешеходен мост вследствие на обилните валежи през ноември 2016 г. Отделно от това, сме изработили проекти за облагородяване на терените от двете страни на речното корито, които ще бъдат обособени като паркови зони с площадки за игра и спорт. Ще разделим предвидените градоустройствени подобрения на етапи, които също ще реализираме през следващите години” поясни кмета по време на церемонията.", "date": "2018.10.25", "title": "Благоевград: Първа копка за изграждане на подпорни стени на река Глазне бе направена в Банско"}
{"url": "http://www.focus-news.net/news/2018/10/25/2582645/polkovnik-prof-dimitar-nedyalkov-147-balgarski-naseleni-mesta-sa-bili-atakuvani-po-vreme-na-bombardirovkite-nad-balgariya-ot-1941-g-do-1944-g.html", "text": "147 български населени места са били атакувани по време на бомбардировките над България от 1941 г. до 1944-а година. Това каза в дневния блок „Добър ден“ на  Радио „Фокус“  полковник проф. Димитър Недялков – преподавател във Военна академия „Георги Стойков Раковски“, военен летец, пилот I-ви клас. Откритата преди ден невзривена авиационна бомба в района на Военната академия в София, е млака, но с голяма поразяваща мощ. През годините 12 подобни са откривани в София. Той уточни, че по време на бомбардировките в столицата са паднали и близо 500 по-големи еднотонни и двутонни бомби и уточни какви са характеристиките на намерения боеприпас. „Осколочно-фугасната е разрушителна бомба. Ефектът зависи от ударната вълна и от разпръсналите се осколки. Осколъчно-фугасната бомба е насочена основно за поразяване на населението, на жива сила на фронта, а другото е за разрушаване на сгради. Когато попадне в сградата, тя пробива покрива, минава през няколко плочи и се взривява в самата сграда, така че ударната вълна разпърсква сградата. А осколките допълнително увеличават поразяващия ефект“, обясни той. Проф. Недялков каза още, че около 50 000 бомби са паднали на територията на страната, като близо 80% от тях – на територията на София.", "date": "2018.10.25", "title": "Полковник проф. Димитър Недялков: 147 български населени места са били атакувани по време на бомбардировките над България от 1941 г. до 1944 г."}
{"url": "http://www.focus-news.net/news/2018/10/25/2582641/sofiya-vazstanoveno-e-dvizhenieto-v-rayona-na-krastovishteto-mezhdu-bulevardite-mariya-luiza-i-todor-aleksandrov.html", "text": "Възстановено е движението в района на кръстовището между булевардите „Мария Луиза\" и „Тодор Александров”. Това съобщиха от пресцентъра на  Столична община . Всеки момент ще бъде възстановено и нормалното движение на трамваите от линии 4 и 10.", "date": "2018.10.25", "title": "София: Възстановено е движението в района на кръстовището между булевардите „Мария Луиза\" и „Тодор Александров”"}
{"url": "http://www.focus-news.net/news/2018/10/25/2582640/talat-dzhaferi-pozitsiyata-na-vmro-dpmne-e-che-nyama-da-bade-chast-ot-komisiyata-za-pomirenie.html", "text": "Председателят на парламента в Скопие Талат Джафери заяви, че инициаторите на идеята за създаване на комисия за помирение все още не са поискали създаването на такъв орган. Въпреки това вече е ясно, че позицията на опозиционната ВМРО –ДПМНЕ е, че няма да бъде част от органа, което Джафери определи като „негативен и антиграждански акт“, предава излъчващият на албански език скопски телевизионен канал  „Алсат-М“ . \r\nДжафери не изключи възможността да се създаде нова парламентарна група от депутатите от ВМРО-ДПМНЕ, които бяха изключени от партията, след като гласуваха „за“ конституционните промени. \r\n„Комисията няма основа и все още не е създадена. Мисля, че всеки предразсъдък за това какво изслушване ще води органа, който официално все още не е създаден, е прибързан и не е коректно е да се предполага дали тази комисия ще излезе с предложение за закон или с нещо друго. Сега, в тази ситуация идеята на инициаторите на помирението не е да се излезе с предложение за закон, защото помирението и амнистията са напълно противоположни и различни изрази. Хората могат да си прощават, но те могат да бъдат амнистирани от институциите. Ако решат да създадат собствена парламентарна група, те имат това право. Тяхната отговорност е да решат как ще бъдат организирани кой ще бъде техният координатор в бъдещия период. От формална гледна точка те имат право и възможност да го направят\", обясни Джафери.  Тереза Герова", "date": "2018.10.25", "title": "Талат Джафери: Позицията на ВМРО-ДПМНЕ е, че няма да бъде част от комисията за помирение"}
{"url": "http://www.focus-news.net/news/2018/10/25/2582646/sport-ivelin-popov-vleze-v-grupata-na-spartak-za-shotlandiya.html", "text": "Ивелин Попов, който пропусна загубата на Спартак Москва срещу Арсенал Тула (2:3) през уикенда, вече е готов за игра и се завърна в групата за гостуването на Глазгоу Рейнджърс в Шотландия (днес от 22:00 часа). Мачът ще бъде официален дебют за новия треньор Раул Рианчо. Той замени на поста уволнения Масимо Карера, който направи отбора шампион през 2017-а, но бе освободен заради серия слаби резултати. \r\nЗа Острова заминаха 19 играчи, няма ги Ещенко, Ананидзе, Глушаков и Семедов. Те останаха да тренират на базата в Тарасовск. Педро Роша е контузен, а Луис Адриано наказан. \r\nВенцислав ДРАГОМАНОВ", "date": "2018.10.25", "title": "Спорт: Ивелин Попов влезе в групата на Спартак за Шотландия"}
{"url": "http://www.focus-news.net/news/2018/10/25/2582648/blagoevgrad-bansko-predstavi-opita-si-pri-vnedryavaneto-na-novi-modeli-za-upravlenie-v-administratsiyata.html", "text": "На третата заключителна среща по проект „Въвеждане на Общата рамка за оценка (CAF) в администрациите“, изпълняван от Института за публична администрация, Община Банско представи опита си при внедряването на Модела CAF. Това съобщиха от пресцентъра на  Общината . Моделът CAF всъщност представлява система от инструменти за извършване на самооценка на работата на администрацията, на базата на която да се изведат области за подобрение, и съответно мерки за усъвършенстване. \r\nСекретарят Иван Кадев и директорът на административните дейности Десислава Хаджирускова представиха своята работа по системата, акцентирайки върху мотивационния профил на служителите и мерките за повишаване на мотивацията за работа. \r\n„Въведохме периодично анкетно проучване за отчитане на нива и тенденции на удовлетвореност сред служителите и обсъждане на резултатите, постарахме се да подобрим процеса на атестиране на служители при провеждането на междинни срещи, както и да разработим механизми за отчитане участието на служителите в работни групи и екипи при определяне допълнителното възнаграждение за постигнати резултати” сподели Хаджирускова по време на своето представяне. \r\nЗа последните 6-7 години Общинска администрация Банско се утвърди като една от работещите публични организации в България. Банско е призьор в „ИТ Оскарите” на България през 2013г., като все още голяма част от останалите администрации са в ролята на догонващи по отношение на брой внедрени и работещи електронни услуги. Общината е двукратен носител на Етикет за иновации и добро управление на местно ниво за 2014г и 2016г., лидер в прозрачността за 2017 г. и 2018 г. според класацията на „Фондация Програма достъп до информация”.", "date": "2018.10.25", "title": "Благоевград: Банско представи опита си при внедряването на нови модели за управление в администрацията"}
{"url": "http://www.focus-news.net/news/2018/10/25/2582651/api-prohod-republika-vremenno-e-zatvoren-poradi-tezhka-katastrofa.html", "text": "Проход „Република“ временно е затворен поради тежка катастрофа. Това съобщиха от пресцентъра на  Агенция \"Пътна инфраструктура\"  (АПИ). Товарните автомобили изчакват на място, а леките се пренасочват пред проход „Шипка“. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.25", "title": "АПИ: Проход „Република“ временно е затворен поради тежка катастрофа"}
{"url": "http://www.focus-news.net/news/2018/10/25/2582649/ministerstvo-na-otbranata-remontat-na-samoleti-su-25-nyama-da-e-na-stoynost-310-miliona-leva-kakto-se-tvardi-v-mediyni-publikatsii.html", "text": "Ремонтът на самолети Су-25 няма да е на стойност 310 милиона лева, както се твърди в медийни публикации. Това съобщиха от пресцентъра на  Министерството на отбраната  във връзка с публикации в медиите, визиращи процедурата за сключване на рамково споразумение за осигуряване на летателната годност на самолети Су-25К/УБК, в които се твърди, че самолетите ще бъдат ремонтирани за 310 милиона лева.  \r\nОт министерството посочват още, че щурмовите самолети Су-25 е възможно да бъдат ремонтирани, но не за 310 млн. лв с ДДС, каквото е внушението в публикациите, а за 41 млн. лв. без ДДС. Ако Министерският съвет реши, сумата по рамковото споразумение може да нарасне до 82,5 млн. лв. без ДДС. „Но само ако правителството реши! Процедурата за ремонта на самолетите всъщност е по договаряне. Според проучване на експерти от  Военновъздушните сили единствено заводи в Беларус и Русия могат да извършват такива ремонти. Затова са поканени и представители на двете страни. Оферта е подала само една  – беларуският авиоремонтен завод „558“. В нея е включен пълният набор от услуги за ремонт и модернизация на този тип самолети, от които Министерството на отбраната да избере най-необходимите за нашите машини. Така че сумата от 310 млн. лв., която се появява в публикациите, изобщо не е договаряна“, подчертават от Министерството на отбраната и уточняват, чр процедурата, обявена от министерството с решение от 17 август 2018 г., е за сключване на рамково споразумение за осигуряване на летателна годност на самолети Су-25К/УБК, което означава, че конкретни ремонтни дейности ще се поръчват само при необходимост и при финансова възможност.  \r\nСпоред министерството ремонтирането на самолетите Су-25 е належащо, защото техният технически и междуремонтен ресурс е изтекъл преди повече от 10 години.", "date": "2018.10.25", "title": "Министерство на отбраната: Ремонтът на самолети Су-25 няма да е на стойност 310 милиона лева, както се твърди в медийни публикации"}
{"url": "http://www.focus-news.net/news/2018/10/25/2582647/veliko-tarnovo-115-proverki-e-izvarshila-regionalnata-inspektsiya-po-truda-prez-septemvri.html", "text": "115 проверки е извършила Дирекция „Инспекция по труда“ във Велико Търново през септември. Това съобщи на пресконференция инж. Невена Стефанова, директор на контролния орган, предаде репортер на  Радио „Фокус“ – Велико Търново . От тях 43 са последващи проверки във връзка с изпълнението на дадени предписания при предходни проверки, а 40 са във връзка с постъпили сигнали от граждани, както и по инициатива на други институции. Общия брой на установените нарушения е 220, в това число 154 по трудовите правоотношения, а по здравословни и безопасни условия на труд 65. \r\n„Констатираните нарушения по трудовите правоотношения основно са свързани с работното време на работещите лица, неговото разпределение и отчитане, по заплащането на допълнителни трудови възнаграждения за положен нощен труд и за трудов стаж и професионален опит, както и заплащане на трудово възнаграждение за работа през официални празници. Установени са и нарушения свързани с междудневната почивка на работещи лица, която следва да не е по-малко от 12 часа“, посочи инж. Стефанова. \r\nКонстатирани са и нарушения свързани с предоставянето на документи по трудовите правоотношения, като например – по връчване на длъжностна характеристика, по оформяне и предаване на трудова книжка и други. Нарушенията по здравословни и безопасни условия на труд, които са установени основно са свързани с провеждането и документирането на инструктажите на работещите лица, както и с констатирането на липсата на инструкции /правила/ за безопасна работа. \r\nВъв връзка с констатираните нарушения Дирекцията е предприела съответните законови мерки, като е дала задължителни за изпълнение предписания на работодателите, които са допуснали съответните нарушения с цел те да бъдат отстранени в определени срокове.  Съставени са и актове за установени административни нарушения. Общият брой на дадените предписания за месец септември е 217, като 24 от тях са свързани с правомощието на инспекцията по труда да дава предписание на работодателите за изплащане на неизплатени трудови възнаграждения и обезщетения на работници, които са с прекратени трудови правоотношения. \r\nМария НЕДЕВА", "date": "2018.10.25", "title": "Велико Търново: 115 проверки е извършила регионалната „Инспекция по труда“ през септември"}
{"url": "http://www.focus-news.net/news/2018/10/25/2582652/faz-noviyat-ministar-predsedatel-na-irak-vstapi-v-dlazhnost.html", "text": "Новият министър-председател на Ирак Адил Абдел Махди официално встъпи в длъжност, но дори и след избирането му борбата за власт в Багдад продължава, коментират в редакцията на германския национален ежедневник  Die Frankfurter Allgemeine Zeitung . \r\nВажни ключови позиции в кабинета на Махди остават вакантни, включително ресори като Министерството на вътрешните работи и Министерството на отбраната. 76-годишният Абдел Махди наследи премиерския пост от Хайдар ал-Абади. Шийските политици са изправени пред огромни предизвикателства, с които се сблъска страната след победата над близкоизточната радикална групировка „Ислямска държава“. Самият Махди обеща амбициозна програма за реформи.  Тереза Герова", "date": "2018.10.25", "title": "FAZ: Новият министър-председател на Ирак встъпи в длъжност"}
{"url": "http://www.focus-news.net/news/2018/10/25/2582650/franchesko-roka-mfchkchp-balgarskiyat-cherven-krast-e-edna-ot-nay-znachimite-i-mashtabni-organizatsii-podpomagashti-horata-v-stranata.html", "text": "Преди 140 години България основава своя Червен кръст, тази организация се превръща в една от най-значимите и мащабни, подпомагащи хората на България. Днес БЧК е посветен на това да помага на хората в нужда. Той е съставен от една огромна мрежа от 17 000 доброволци от цялата страна“, отбеляза президентът на Международната федерация на Червения кръст/Червения полумесец. Това каза президентът на Международната федерация на Червения кръст/Червения полумесец (МФЧК/ЧП) Франческо Рока  по време на тържествения концерт в Народния театър „Иван Вазов” по повод 140 години от създаването на БЧК, предаде репортер на  Агенция „Фокус“ .  \r\n„За мен е огромна чест и удоволствие да съм сред вас тази вечер, за да отпразнуваме този юбилей”, заяви Рока. \r\nМеждународният Червения кръст и Международният Червения полумесец имат дългогодишна история. Всичко започва с една идея, която се ражда в Солферино през далечната 1859 г. Нашият основател Анри Дюнан измисля прекрасната идея да се подпомагат хора от цял свят, независимо от тяхната възраст, пол, расова и религиозна принадлежност. Това е началото на една изумителна идея, от която впоследствие се раждат Червеният кръст и Червеният полумесец“, разказа Рока.  \r\n„Днес Европа е на кръстопът, особено в контекста на нарастващата нужда и проблемите, свързани с миграцията, със здравеопазването и със социалните грижи за хората. Организациите на Червения кръст и Червения полумесец работят неуморно, за да помагат на хората, но тепърва имаме да свършим още много работа заедно и да намерим още много решения на съществуващите проблеми. Бъдещето на Червения кръст принадлежи на нашите доброволци. Днес над 12 млн. доброволци по цял свят работят за нуждите на хората в тежко положение. Тези доброволци, които са в една глобална мрежа от над 190 сдружения на Червения кръст и Червения полумесец по цял свят, съставляват най-голямата доброволна организация”, заяви той. \r\nНеобходимо е много внимателно да следим случващото се в световен мащаб и да се приспособим към нуждите,които биха изникнали в хуманитарно отношение”, отбеляза Рока.  \r\nПо думите му доброволците са корените, които свързват организациите на Червения кръст и Червения полумесец и това дава възможност да се откликне на нуждите на най-уязвимите и нуждаещите се. „Това е сърцето на Червения кръст и решението за всички проблеми, с които предстои да се сблъскаме\".", "date": "2018.10.25", "title": "Франческо Рока, МФЧК/ЧП: Българският червен кръст е една от най-значимите и мащабни организации, подпомагащи хората в страната"}
{"url": "http://www.focus-news.net/news/2018/10/25/2582653/blagoevgrad-prevantivni-merki-pri-bedstviya-i-avarii-byaha-obsadeni-v-grada.html", "text": "Общинският съвет за намаляване на риска от бедствия проведе втора среща в Благоевград. Това съобщиха от пресцентъра на  Община Благоевград . Заместник-кметът по строителство и сигурност инж. Емилия Тунева откри срещата и приветства всички участници от името на кмета на  община Благоевград и председател на Съвета д-р Атанас Камбитов.  Инж. Любен Терзийски, главен специалист „ОМП“ в Община Благоевград представи предложение, Общинският план за намаляване на риска от бедствия да бъде в съответствие с Общинския план за защита при бедствия, като предложението се състои от задължителни  части-  земестресение, наводнение, радиационна авария,снежна буря, снегонавявания и поледици, горски пожари, промишлени аварии, големи транспортни катастрофи, свлачища само за общините с регистрирани свлачища, прекъсване на доставките на основна стока/услуга, пожар- градски условия. Предложението бе прието единодушно, като ще бъде изготвена и Заповед. На заседанието присъстваха още представители на Министерство на вътрешните работи, Районна пожарна служба-Благоевград, Басейнова дирекция- Благоевград,  МБАЛ-Благоевград, БЧК-Благоевград, Областно пътно управление, ВиК-Благоевград, ЧЕЗ, РЗИ-Благоевград и НИМХ. По време на срещата бе назначена и работна група, екип от специалисти, които да провеждат регулярни срещи.", "date": "2018.10.25", "title": "Благоевград: Превантивни мерки при бедствия и аварии бяха обсъдени в града"}
{"url": "http://www.focus-news.net/news/2018/10/25/2582658/vladimir-karolev-ikonomist-chrez-danachna-politika-ne-se-reshava-sotsialnoto-neravenstvo.html", "text": "Чрез данъчна политика не се разрешава социалното неравенство. Това каза за обзорното предаване „Това е България“ на  Радио „Фокус“  икономистът Владимир Каролев. Той обясни, че данъците върху труда в България, които са между 30-34% са по-високи от средните за Европа. Владимир Каролев допълни, че добрата политика за качването на доходите се състои от два елемента: образование и въвеждане на нови технологии. „Най-важен е фокусът върху образованието и повишаването на квалификацията. Включително с налагане в съзнанието на българите, че образованието е доживотен процес, поне докато се пенсионираш. Даже когато завършиш образование, даже да е високо, даже да е висше, ако не продължаваш да се учиш, да се усъвършенстваш, да възприемаш нови технологии – съвсем скоро време може да станеш функционално неграмотен, нищо че имаш висше образование. Аз подкрепям усилията на държавата в тази област, но съм против за търсенето на преразпределение“, обясни още икономистът.  Владимир Каролев допълни, че заради ниската цена на живот в България много хора се връщат от чужбина, защото с високи доходи тука биха могли да спестят повече пари. Ако продължава да расте данъкът върху труда, тази практика ще се преустанови, уточни той.", "date": "2018.10.25", "title": "Владимир Каролев, икономист: Чрез данъчна политика не се решава социалното неравенство"}
{"url": "http://www.focus-news.net/news/2018/10/25/2582656/tass-samolet-na-uiz-er-se-e-prizemil-izvanredno-v-bukuresht-zaradi-signal-za-bomba.html", "text": "Самолет на Уиз Ер се е приземил извънредно в Букурещ заради сигнал за бомба, предава  TACC . \r\nСамолетът е извършвал редовен полет между Варшава и грузинския град Кутаиси и след подаден сигнал за наличие на взривно устройство на борда от неизвестна жена от Кутаиси е взето решение за извънредно приземяване, \r\nМашината се е приземила на международното летище в Букурещ в 16:20 местно време (съвпада с българското) и пътниците са свалени и закарани до терминала на летището. Започнала е проверка на самолета и багажите на пътниците, която се очаква да завърши около 20 часа.  Юлиян Марков", "date": "2018.10.25", "title": "ТАСС: Самолет на Уиз Ер се е приземил извънредно в Букурещ заради сигнал за бомба"}
{"url": "http://www.focus-news.net/news/2018/10/25/2582654/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-s-povisheno-vnimanie-poradi-stroitelni-deynosti.html", "text": "Движението в участък от пътя Севлиево - Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 граница с област Ловеч – Кормянско - Малък Вършец – при км 46+800, по общинския път до път III-403 в с. Малък Вършец. \r\nВ една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735.  \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.25", "title": "Габрово: Движението в участък от пътя Севлиево - Драгановци се осъществява с повишено внимание поради строителни дейности"}
{"url": "http://www.focus-news.net/news/2018/10/25/2582657/stara-zagora-edin-chovek-e-zaginal-a-drugi-dvama-sa-postradali-pri-katastrofa-mezhdu-lek-avtomobil-dva-kamiona-i-mikrobus-v-prohod-republika.html", "text": "Един човек е загинал, а други двама са пострадали при катастрофа между лек автомобил, два камиона и микробус. Това съобщиха от пресцентъра на  МВР . Около 19.30 часа е постъпил сигналът за пътен инцидент в проход „Република“. Според първоначалните данни, челен удар е възникнал между товарен и лек автомобил, а в катастрофиралите превозни средства са се ударили друг камион и микробус. Незабавно към мястото са насочени екипи на полицията и Спешна помощ. По информация към момента, един човек е загинал, други двама са леко пострадали. \r\nВ района на инцидента се извършва оглед, изясняват се причините за тежкото произшествие. Трафикът в двете посоки е временно ограничен. Пътни полицаи пренасочват леките автомобили през проход „Шипка“, товарните изчакват на място.", "date": "2018.10.25", "title": "Стара Загора: Един човек е загинал, а други двама са пострадали при катастрофа между лек автомобил, два камиона и микробус в проход „Република“"}
{"url": "http://www.focus-news.net/news/2018/10/25/2582655/prezidentat-rumen-radev-bchk-e-opora-na-vseki-balgarin-v-trudna-situatsiya.html", "text": "БЧК е опора на всеки българин в трудна ситуация. Това каза президентът Румен Радев по време на тържествения концерт в Народния театър „Иван Вазов” по повод 140 години от създаването на БЧК, предаде репортер на  Агенция „Фокус“ . \r\n„Началото на БЧК, положено в годината на Освобождението, е едно начало на непрекъсната подкрепа на доброто в България. От своето създаване до днес тази най-голяма доброволческа организация в нашата страна носи своя кръст - да бъде опора на всеки българин в трудна ситуация, защото БЧК не е просто оказване на помощ, той е символ на хуманност, съчувствие, съпричастност и солидарност. Той е вяра, че сме част от цивилизования свят и надежда, че сме истински хуманно общество“, заяви държавният глава. \r\n„Силата на тази организация е именно в доброволческия характери и това, че хората в нея действат не по силата на задължението и принудата, а от принципите на тази хуманност, солидарност и съпричастност. Особено радостно за мен е, че огромна част от доброволците са младите хора, прегърнали идеята за един по-хуманен свят и едно достойно и сигурно общество“, каза още Румен Радев. Той добави, че дейността на БЧК е впечатляваща не само заради подготовката на тези млади хора, но и заради координацията с държавните институции, вероизповеданията, Българската армия, неправителствени организации, което показва, че усилията да спасим човешки живот и да направим живота много по-лек, са ефективни, когато са плод на общо дело.  \r\n„В това е дълбокият смисъл на тази организация - да споява особено в тежки моменти на криза, бедствия, изпитания“, отбеляза държавният глава.  \r\nРумен Радев благодари и за подкрепата и признанието, които БЧК получава от Международната федерация на дружествата на Червения кръст и Червения полумесец. С нейна помощ в страната ни ще бъде изграден регионален център за логистика и подготовка, който да реагира при бедствия и кризи за облекчаване на човешкото страдание. „Всички институции в България подкрепяме тази идея и заедно ще работим за нейната реализация“, подчерта още в изказването си президентът Румен Радев.  \r\nСпоред Румен Радев в свят, наситен с рискове и предизвикателства, в който кризите са част от нашето ежедневие, е важно да изграждаме адекватни способности, да имаме хора, които да са готови да се отзоват и да знаят какво трябва да правят.  \r\n„Пожелавам ви да привличате още нови доброволци и да продължавате да поддържате високо доверието на българския народ, защото това доверие е вашият най-ценен капитал“, каза още президентът. \r\nС дълбока признателност за подкрепата председателят на БЧК Христо Григоров връчи на държавния глава Почетния плакет на организацията.", "date": "2018.10.25", "title": "Президентът Румен Радев: БЧК е опора на всеки българин в трудна ситуация"}
{"url": "http://www.focus-news.net/news/2018/10/25/2582659/gen-valentin-tsankov-sporat-mezhdu-gartsiya-i-turtsiya-za-teritorialnite-vodi-v-iztochnoto-sredizemnomorie-mozhe-da-prerastne-v-povod-za-voyna.html", "text": "Спорът между Гърция и Турция за териториалните води в Източното средиземноморие може да прерастне в повод за война. Това каза в обзорното предаване на  Радио „Фокус“  „Това е България“ ген. Валентин Цанков. Той уточни, че конфликтът между двете страни в Егейско море се дължи на различното разбиране на един и същи принципен въпрос за определянето на териториалните им води. Разминаването идва от това, че Гърция определя териториалните си води според Конвенцията на ООН за морското право, но Турция не е страна по тази конвенция и ги определя по собствено усмотрение.  \r\n „В региона трудно може да се прогнозира какво ще се случи. Един дребен инцидент може да даде повод за много сериозно  обтягане на отношенията и да даде повод за ответен удар. Един ответен удар по законите на физиката също дава ответен удар и тогава можем да си представим до какво би довело едно такова обтягане на отношенията. Така че прогнозта ми е, че сме на ръба.“  \r\nГен. Цанков каза още, че желанието на Гърция за преместването на границите на териториалните ѝ води до 12 мили  на изток цели да ограничи възможностите на Турция за проучвания за газ. Редица изследвания в района сочат, че там може да се намира едно от най-големите газови находища в света и това поражда огромно напрежение между двете държави, добави още ген. Цанков.", "date": "2018.10.25", "title": "Ген. Валентин Цанков: Спорът между Гърция и Турция за териториалните води в Източното Средиземноморие може да прерастне в повод за война"}
{"url": "http://www.focus-news.net/news/2018/10/25/2582662/futbol-ludogorets-povede-na-kiparskiya-aek-larnaka-kato-gost-s-10.html", "text": "Футбол: Лудогорец поведе на кипърския АЕК Ларнака като гост с 1:0 в мач от груповата фаза на Лига Европа. Голът е реализирал Джоди Лукоки след извеждащо подаване на Марселиньо в осмата минута. \r\nДвубоят ще е първи за Лудогорец след напускането на бразилеца Пауло Аутуори и идва в изключително важен момент. Загуба тази вечер ще сложи край на шансовете за продължаване в следващата фаза.", "date": "2018.10.25", "title": "Футбол: Лудогорец поведе на кипърския АЕК Ларнака като гост с 1:0"}
{"url": "http://www.focus-news.net/news/2018/10/25/2582663/smolyan-ot-1-noemvri-v-obshtina-zlatograd-zapochva-priemaneto-na-deklaratsiite-za-osvobozhdavane-ot-taksa-bitovi-otpadatsi-v-chastta-sabirane-i-izvozvane-na-bitovite-otpadatsi.html", "text": "От 1 ноември 2018 година в Община Златоград започва приемането на декларациите (образец 2)  по чл.71, т.1 от Закона за местните данъци и такси, за освобождаване от такса битови отпадъци, в частта „събиране и извозване на битовите отпадъци” на имоти, които не са декларирани като основни жилища и няма да се ползват през цялата 2019 година. Това съобщиха от пресцентъра на  Общината . Крайният срок за подаване на декларациите е 21 декември 2018 г. \r\nОт 1 ноември до 21 декември 2018 г.  е срокът и за подаване, от юридическите лица, на декларациите (образец 1) по чл.21, ал.1 от Наредба № 8 на Общински съвет Златоград, за определяне на такса битовите отпадъци за 2019 г. на нежилищни имоти, според количеството генерирани отпадъци. \r\nДекларации (обр.1 и обр.2)  с указания  за попълване, се получават от Центъра за информационно обслужване в сградата на Общинска администрация – Златоград или може да се изтеглят от официалната интернет страница на Община Златоград – www.zlatograd.bg. \r\nДекларациите (обр.1 и обр.2) се подават в Центъра за информационно обслужване в сградата на Общинска администрация Златоград, по пощата или куриер на адрес – гр.Златоград – 4980, обл.Смолян, ул. „Стефан Стамболов” №1. Към декларациите, изпратени по пощата или куриер, се прилага документ за платена такса „административно обслужване”.", "date": "2018.10.25", "title": "Смолян: От 1 ноември в Община Златоград започва приемането на декларациите за освобождаване от такса битови отпадъци, в частта „събиране и извозване на битовите отпадъци”"}
{"url": "http://www.focus-news.net/news/2018/10/25/2582661/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.10.25", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/25/2582664/futbol-aek-larnaka-izravni-na-ludogorets-sled-tochno-izpalnena-duzpa.html", "text": "Футбол: АЕК Ларнака изравни на Лудогорец след точно изпълнена дузпа в 25-ата минута от Хорхе Лорена. \r\nДвубоят ще е първи за Лудогорец след напускането на бразилеца Пауло Аутуори и идва в изключително важен момент. Загуба тази вечер ще сложи край на шансовете за продължаване в следващата фаза.", "date": "2018.10.25", "title": "Футбол: АЕК Ларнака изравни на Лудогорец след точно изпълнена дузпа"}
{"url": "http://www.focus-news.net/news/2018/10/25/2582660/blagoevgrad-kmetat-na-bansko-georgi-ikonomov-chete-zaedno-s-malkite-uchenitsi-po-povod-natsionalnata-sedmitsa-na-cheteneto.html", "text": "По време на Националната седмица на четенето кметът на община Банско Георги Икономов бе гост на Начално училище „Св. Паисий Хилендарски”. Заедно с учениците, те четоха откъси от любимите си детски книжки. Това съобщиха от пресцентъра на  Община Банско .  \r\n„В Банско обичаме да четем и ще продължим да го правим, защото днешният читател е утрешният лидер“, коментира Икономов. \r\nЗаедно с директора Евгения Тренчева, бе открита нова плоча с надписа на учебното заведение, а за финал учители, ученици и общински ръководители завъртяха весело хорце. \r\nСедмицата на четенето се провежда изключително активно във всички училища на територията на община Банско с атрактивни и многообразни извънкласни дейности. Идеята е младото поколение да бъде мотивирано и заинтригувано от необятния свят на литературата.", "date": "2018.10.25", "title": "Благоевград: Кметът на Банско Георги Икономов чете заедно с малките ученици по повод Националната седмица на четенето"}
{"url": "http://www.focus-news.net/news/2018/10/25/2582668/a1-on-makedoniya-vitsepremierat-na-kosovo-zayavi-che-vaprosat-za-promyanata-na-granitsite-mezhdu-kosovo-i-sarbiya-nyama-da-se-razglezhda-na-pregovorite.html", "text": "Вицепремиерът на Косово Дардан Гаши заяви, че въпросът за промяната на границите между Косово и Сърбия няма да се разглежда на преговорите в Брюксел за уреждане на конфликта между двете страни, пише македонският електронен портал  A1 On . \r\nГаши в предаването \"Фронтал\" на косовската телевизията Т7 заяви, че споразумението е постигнато на среща, на която присъстваха  другият вицепремиер Фатмир Лимай и президентът Хашим Тачи. \r\n\"Ние нямаме мандат като правителство да преговаряме за граници и никой няма мандат за подобни преговори\", каза Гаши. \r\nВицепремиерът на Косово заяви, че е постигнато съгласие, че границата не може да бъде договаряна и че никой няма да го направи. \r\n\"Има пълно съгласие да не се обсъжда границата\", каза Гаши, който съобщи, че премиерът Рамуш Харадинай не е присъствал на днешната среща, на която е постигнато споразумение с Тачи. \r\nКосовският президент постоянно се придържа към това, което той нарича \"гранична корекция\" през последните месеци. Според него това означава присъединяване към Косово на Прешевската долината , област в Южна Сърбия, обитавана от мнозинство от албанското население. Идеята на Тачи е подкрепена от официалния Белград, чиито висши представители се застъпват за \"очертаването на Косово\". \r\nНа идеите на Тачи и Белград силно се противопоставят почти всички отговорни структури в Косово, както и повечето съюзници от Прищина от международната общност.  Юлиян Марков", "date": "2018.10.25", "title": "A1 On (Македония): Вицепремиерът на Косово заяви, че въпросът за промяната на границите между Косово и Сърбия няма да се разглежда на преговорите"}
{"url": "http://www.focus-news.net/news/2018/10/25/2582666/ivan-vasilev-lovno-ribarsko-sdruzhenie-sokol-1911-blagoevgrad-zalovenite-svine-ot-lova-se-izsledvat-zadalzhitelno-za-zabolyavaniya.html", "text": "Заловените свине от лова се изследват задължително за заболявания. Това каза за  Радио „Фокус“ – Пирин  Иван Василев, председател на Ловно-рибарско сдружение „Сокол-1911“ - Благоевград.  По думите му ловците нямат притеснение, че е възможно спиране на лова поради случаите на африканска чума, защото всички отстреляни животни преминават лабораторни анализи. „Трихинелозата също е опасна болест, като тя засяга и хората, когато консумират инфектирано месо, но заловените свине се изследват и не се наблюдават проблеми. Също така доста често хората изследват и домашните си свине, защото не е изключено в кочината да изядат нещо заразено с инфекцията“, уточни Иван Василев. Той допълни, че всяка година на различни места има случаи на трихинелоза. „Този вид инфекция не е опасна стига всички ловци да изследват заловените свине. В историята на лова е имало случаи на бракониерски лов, когато са пострадали хора, точно от това заболяване“, каза още председателят на Ловно-рибарско сдружение „Сокол-1911“. \r\nДенис НИКИФОРОВ", "date": "2018.10.25", "title": "Иван Василев, Ловно-рибарско сдружение „Сокол-1911“ - Благоевград: Заловените свине от лова се изследват задължително за заболявания"}
{"url": "http://www.focus-news.net/news/2018/10/25/2582672/kmetat-na-haskovo-dobri-belivanov-be-domakin-na-sreshta-mezhdu-poslanika-na-iran-i-predstaviteli-na-biznesa.html", "text": "Кметът на община Хасково Добри Беливанов бе домакин на среща между представители на бизнеса от Хасково и Пловдив с посланика на Ислямска Република Иран у нас Н. Пр. Сейед Мохаммад Джавад Расули. Срещата бе организирана от Хасковска търговско промишлена палата и бе водена от председателят Янчо Янев, съобщиха от пресцентъра на  Община Хасково . \r\nНегово превъзходителство Расули подчерта, че въпреки 120 годишната история на дипломатическите отношения между двете страни България и Иран не се познават достатъчно добре. Според него и двете страни имат изключителни условия за взаимен бизнес. Той посочи като една от най-важните си задачи създаването на връзки между бизнеса от България и Иран. \r\nНа срещата присъстваха представители на фирми от Хасково и Пловдив.  Пловдивска фирма за кроасани изяви желание да се свърже с партньори в Иран. Хасковска фирма за спално бельо /ГЛОБАЛ/ изненада посланика, като доведе на срещата свои партньори от Иран, които споделиха задоволството си от съвместния бизнес. \r\nПрисъстващите представиха възможностите на фирмите си за производство на хляб и сладкарски изделия, машиностроение, строителство, текстилно и шивашко производство. Някои от тях имат бизнес в други арабски страни и имат интерес за развиване на дейност и в Иран. Посланикът на Иран покани присъстващите да се включат в бизнес делегация, която да посети Иран. Той поясни, че в най-скоро време у нас ще пристигне подобна иранска делегация. \r\nКметът Добри Беливанов се ангажира да съдейства при интерес от ирански фирми за инвестиция в региона. По- рано на индивидуална среща с посланика той презентира възможностите за инвестиции в общината.", "date": "2018.10.25", "title": "Кметът на Хасково Добри Беливанов бе домакин на среща между посланика на Иран и представители на бизнеса"}
{"url": "http://www.focus-news.net/news/2018/10/25/2582669/tenis-adriyan-andreev-na-polufinal-na-yunosheskiya-mastars-v-kitay.html", "text": "Тенис: Адриан Андреев постигна втора двусетова победа в група \"Шуай\" на юношеския тенис „Мастърс“ на твърдите кортове в Чънду (Китай). Турнирът събира осемте най-добри тенисисти при юношите през сезона. С успеха си днес българинът си осигури преждевременно място на полуфиналите в надпреварата. Поставеният под номер 6 европейски вицешампион Андреев надделя над участващия с \"уайлд кард\" представител на домакините Тао Му с 6:4, 6:3 след 113 минути игра.   \r\nТака 17-годишният софиянец си гарантира едно от първите две места, а последния му мач утре срещу Чун Син Цън от Тайван, ще определи победителя в групата", "date": "2018.10.25", "title": "Тенис : Адриян Андреев на полуфинал на юношеския \"Мастърс\" в Китай"}
{"url": "http://www.focus-news.net/news/2018/10/25/2582670/gerb-shte-nastoyava-psihologicheskiyat-tormoz-da-se-nakazva-sas-zatvor-do-5-godini-obzor.html", "text": "ПГ на ГЕРБ внесе в деловодството на парламента изменения в Наказателния кодекс за защита на жертвите на домашно насилие. Предлага се психологическият тормоз и преследването да се инкриминират, а наказанието да бъде до 5 години затвор. Председателят на правна комисия и депутат от ГЕРБ Данаил Кирилов обясни, че психологическият тормоз оставя трайна следа у жертвата. Може да се проявява в различни форми като нагрубяване или финансова зависимост. Той уточни, че повече от половината страни от ЕС са възприели в наказателните си закони такава наказателно-правна защита. От ГЕРБ предлагат тормозът да се преследва, когато е извършван системно. \r\n„Ние сме длъжни да изразим ясни послания към обществото - към жертвите, които страдат мълчаливо, към безразличните свидетели. Законът може и трябва да бъде безмилостен за всяка жертва на насилие, независимо от етнос, религия, положение“, заяви Караянчева. Тя призова промените в Наказателния кодекс за борба с домашното насилие да не се политизират. „Според суровата статистика всяка 4-та жена носи името на този закон затова той е толкова нужен“, уточни тя. „Време е законодателят да говори, държавата „да извади сопата“, коментира Цвета Караянчева. „Тези престъпления винаги ни разтърсват, когато ги видим в медиите. Ужасяваме се, разстройваме се, пускаме сълза, но помним ли още Виола Николова, убивана в продължение на часове от приятеля си“, попита тя. Според Караянчева докато законодателите не кажат твърдо, че е дошло времето за реални действия срещу насилниците, жертвите ще си отиват, а ние ще ги забравяме. \r\nОт ГЕРБ обявиха намеренията си за законови промени за борба срещу домашното насилие през август. За защита на жертвите ще се внесат изменения не само в Наказателния кодекс, а и в Закона за домашното насилие. \r\nБиляна ИВАНОВА", "date": "2018.10.25", "title": "ГЕРБ ще настоява психологическият тормоз да се наказва със затвор до 5 години (ОБЗОР)"}
{"url": "http://www.focus-news.net/news/2018/10/25/2582691/plovdiv-predsedatelyat-na-obshtinskiya-savet-vrachi-otlichieto-pocheten-znak-na-plovdiv-na-trimata-aktyori-ot-dramatichen-teatar-plovdiv.html", "text": "Председателят на Общински съвет Савина Петкова връчи отличието „Почетен знак на Пловдив” на тримата актьори от Драматичен театър-Пловдив – Стефан Попов, Марин Младенов и Стоян Сърданов, които бяха удостоени за приноса си в областта на театъра и киното. Това съобщиха за  Радио „Фокус“-Пловдив  от Общински съвет-Пловдив. Церемонията по връчването на отличието се състоя веднага след финала на постановката „Боряна“ в Драматичния театър. \r\n„След магията на това прекрасно представление за мен е истинска чест и привилегия да обявя, че с три решения на Общински съвет Пловдив, взети с пълно единодушие, трима обичани и много талантливи пловдивски актьори Стефан Попов, Марин Младенов, Стоян Сърданов са удостоени с отличието „Почетен знак на Пловдив“, заяви председателят на Общински съвет. След тези думи Петкова връчи отличията на всеки един от актьорите. \r\n„Горд и щастлив съм. Безкрайно благодаря“, каза актьорът Стефан Попов, след като получи своето отличие. „Вие сте ми най-голямото богатство“, обърна се към публиката актьорът Марин Младенов, получавайки своето отличие. \r\n„Това е висока чест. Аз съм парадоксът на българския театър, защото в началото дойдох в Пловдив с идеята да остана година – две, а вече 42 години имам щастието да играя на сцената на най-добрия български театър пред прекрасната пловдивска публика“, сподели щастливият актьор Стоян Сърданов, след като получи своето отличие.", "date": "2018.10.25", "title": "Пловдив: Председателят на Общинския съвет връчи отличието „Почетен знак на Пловдив” на тримата актьори от Драматичен театър-Пловдив"}
{"url": "http://www.focus-news.net/news/2018/10/25/2582665/bsp-predlaga-pravitelstvoto-da-harchi-samo-1-ot-byudzhetniya-izlishak-a-ostanalite-sredstva-da-se-razpredelyat-ot-parlamenta-obzor.html", "text": "ПГ на БСП внесе в парламента своята алтернатива в данъчната политика. „Същността на тази политика, която е много различна от тази на управляващите, е намаляване на неравенствата, мерки срещу сивата икономика, за младите семейства и децата“, заяви лидерът на БСП Корнелия Нинова. По традиция Левицата ще внесе свой алтернативен бюджет за 2019 година. Според Нинова, ако се запази сегашният модел на данъчно облагане, каквото предлага правителството, проблемът с неравенството в доходите, не само няма да бъде решен, а ще се задълбочава. В алтернативата си в данъчната политика БСП стъпва на европейски изследвания и на Джини индекса за неравенствата. „В Европа той показва средно 25%, в България е 40%. България е държавата в Европа с най-голяма поляризация в доходите“, заяви Корнелия Нинова и уточни, че от опозицията са изискали статистика и от Министерството на финансите. „Не правим случайни прогнози, не стъпваме на наши предположения, а на официалната статистика“, обърна внимание тя. БСП предлага прогресивен данък върху доходите на физическите лица и данък „капитал“ върху дивидентите. Ако промените се приемат, по прогресивната скала над 2,240 млн. работещи ще плащат същия данък, а 47 хил. души ще плащат по-висок данък заради по-високите си доходи. „През данъка помагаме да останат повече пари у хората и за солидарно общество, в което тези 47 хил. да плащат по-висок данък“, обърна внимание лидерът на БСП. Левицата ще настоява от данъците за заплати на работещите семейства да се приспадат по 50 лева на дете, за 9% данък ДДС върху лекарствата и 5% за хляба.  \r\nС изменения в Закона за публичните финанси опозицията предлага правителството да може да харчи само от 1% от излишъка в бюджета. „Традиционно стана министър-председателят да харчи излишъка от бюджета в държавата еднолично, според него целесъобразно“, обяви Корнелия Нинова. „Години наред сме се борили с това, виждаме, че се задава и тази година“, коментира тя. „До края на годината се канят да изхарчат близо 2 млрд. излишък, за няколко месеца - абсолютно непрозрачно, не по правилата през парламента“, обърна внимание лидерът на БСП. „Тази политика е целенасочена и удря в същността на българската държава. Да събираме пари от всички, а един да си ги харчи, както си реши“, заяви Корнелия Нинова. \r\nПредстои БСП да предложи изменения и в законопроекта за бюджета на държавното обществено осигуряване, за НЗОК и за държавния бюджет. \r\nБиляна ИВАНОВА", "date": "2018.10.25", "title": "БСП предлага правителството да харчи само 1% от бюджетния излишък, а останалите средства да се разпределят от парламента (ОБЗОР)"}
{"url": "http://www.focus-news.net/news/2018/10/25/2582690/pazardzhik-velingrad-se-vklyuchi-v-glasuvaneto-za-konkursa-kmet-na-godinata-2018.html", "text": "Велинград се включи в гласуването за конкурса „Кмет на годината“- 2018, съобщиха за  Радио „Фокус“-Пазарджик  от Общината. За шести пореден път Порталът на българските общини и вестник „Кмета.бг” обявява он-лайн конкурс „Кмет на годината”.  До 13 ноември всеки пълнолетен български гражданин може да даде вота си за работата на кметовете в 10 категории, а във всяка от категориите се гласува за малка (до 20 000 жители), средна (между 20 000 и 50 000 жители) и голяма (над 50 000 жители) община. Велинград попада във втората категория. Гласуването протича на два етапа:  \r\nПърви етап – от 22 октомври до 4 ноември 2018 г., включително. Всичките 265 общини са номинирани в 10-те категории и гласуването е свободно.  \r\nВторият етап – от 5 до 13 ноември 2018 г. В 9 от категориите остават по 9 общини, получили най-много гласове. Те са разделени както следва: 3 малки, 3 средни и 3 големи общини.  \r\nКатегориите с кратка информация за тях: \r\n– Кмет на годината- за цялостната дейност на кмета през годината във всички сфери  \r\n-Кмет на гражданите – кмет, който с работата си е най-близо до гражданите, до проблемите и решаването им \r\n– Паркове и екотранспорт – кмет, работещ за опазване и разширяване на зелените системи и превръщането им в любимо място за отдих \r\n– Туризъм, култура, фестивали и традиции – кмет, работещ в посока за развитието на общината като атрактивна туристическа дестинация с множество инициативи в различни посоки \r\n– Спорт и младежки политики – кмет, работещ в посока изграждане на спортни площадки и зали за насърчаване на развитието на любителския и професионален спорт \r\n– Иновации в образование – приз за усилията за внедряване на иновации в образованието \r\n– Инвестиции и работни места – приз за привличане на инвеститори и разкриване на нови работни места \r\n– Видеонаблюдение и сигурност – приз за общините, които въвеждат мерки за гарантиране на сигурността на жителите и гостите на града.  \r\n– Ин витро програми -приз за заделени средства и разширяване на програми за насърчаване на раждаемостта и подпомагане на двойки с репродуктивни проблеми \r\n– Smart City – приз за цялостно внедряване на нови технологии в градовете за улеснение на гражданите и привличане на туристи.", "date": "2018.10.25", "title": "Пазарджик: Велинград се включи в гласуването за конкурса „Кмет на годината“- 2018"}
{"url": "http://www.focus-news.net/news/2018/10/25/2582692/blagoevgrad-dve-ot-nay-starite-tsarkvi-v-obshtina-simitli-shte-otbelezhat-hramovite-si-praznitsi-na-dimitrovden.html", "text": "Две от най-старите църкви в община Симитли ще отбележат храмовите си празници на Димитровден, показа репортерска проверка на  Радио „Фокус“ – Пирин . На 26 октомври десетки миряни ще посетят църквите в селата Брежани и Сенокос за празника. Празнична литургия и водосвет и курбан за здраве ще има в най-старата действаща църква в община Симитли - „Св. Димитър” в село Брежани. Миряни по традиция ще се съберат по обяд и на храмов празник в планинското село Сенокос. \r\nЛивия НИНОВА", "date": "2018.10.25", "title": "Благоевград: Две от най-старите църкви в община Симитли ще отбележат храмовите си празници на Димитровден"}
{"url": "http://www.focus-news.net/news/2018/10/25/2582693/kathimerinigartsiya-naricha-turtsiya-narushitel-na-mezhdunarodnoto-pravo-zaradi-preduprezhdeniyata-za-egeysko-more.html", "text": "В отговор на предупрежденията тази седмица, че Турция ще предприеме всички необходими мерки за защита на интересите си в Егейско море и Източното Средиземноморие от предполагаеми едностранни гръцки действия, Атина описва Анкара като \"нарушител\" на международното право, пише електронното издание на гръцкия  Kathimerini . \r\n\"Очертаването на изключителната икономическа зона на Гърция в нейната цялост ще бъде определено въз основа на международното право и определено не като се вземат предвид несъществуващите и произволни теории, приети от Турция, нарушител на международното право\", каза гръцкото министерство на външните работи изявление в четвъртък. \r\n\"Призоваваме съседна Турция да действа с необходимата сериозност и ангажираност към принципите на международното право и Хартата на ООН\", добави той. \r\nТурция предаде предупрежденията си пред Гърция чрез министъра на отбраната на страната Хулуси Акар в отговор на коментарите, направени миналата седмица от бившия външен министър Никос Коциас, който заяви, че Гърция е готова да разшири западните си морски граници от 6 на 12 морски мили. \r\nАнкара възобнови реториката си в четвъртък, а Акар призова Гърция да спазва международните договори и да продължи напред с демилитаризацията на островите в източната част на Егейско море. \r\nПозовавайки се на въпроса за демилитаризацията, Министерството на външните работи в Атина заяви: \"Познатите позиции на Гърция произтичат изключително от международното право и Хартата на ООН и не оставят място за съмнение\". \r\nТой добави, че Гърция няма да бъде \"привлечена в обмен в агресивна реторика\". \r\nАкар каза тази седмица, че Турция има карти и фотографски материали, които според нея показват, че действията на Гърция в Егейско море - понякога с подкрепата на европейските и други западни сили - противоречат на интересите на Турция. Турският министър призова Гърция да се откаже от \"провокации\" и да зачита международното право. \r\nКоментирайки турските твърдения, министър  на отбраната „в сянка“ от опозиционната „Нова Демокрация“ Панайотис Ригас заяви, че Гърция преследва политика с нисък приоритет, за да се поддържат линиите за комуникация между двете страни отворени.  Юлиян Марков", "date": "2018.10.25", "title": "Kathimerini:Гърция нарича Турция „нарушител на международното право“ заради предупрежденията за Егейско море"}
{"url": "http://www.focus-news.net/news/2018/10/25/2582694/plovdiv-artisti-ot-polsha-harvatiya-i-kayro-shte-zhiveyat-i-tvoryat-v-grada-za-20-dni-za-da-izsledvat-publichnite-kulturni-prostranstva.html", "text": "Артисти от Полша, Хърватия и Кайро ще живеят и творят в Пловдив за 20 дни, за да изследват публичните културни пространства. Това съобщиха за  Радио „Фокус“ – Пловдив  от Фондация „Пловдив 2019“. Проектът е на сдружение „Фабрика за идеи“, който е част от програмата на „Пловдив – Европейска столица на културата 2019“. Това е третата инициатива от “Инкубатор за социални иновации” за 2018 година и тя също цели да създава креативна градска среда като разкрива потенциала на града и включва нови активни участници. „До 14 ноември фотограф, двама скулптори и художник ще изследват ключови места в града. Артистите са обединени от идеята за равен достъп на гражданите до култура и търсенето на  нови начини за употреба на публични пространства в градска среда.  Те прилагат артистичния си опит за социално ангажирани дейности и се включват в мултидисциплинарни групови проекти, какъвто е и този в Пловдив. Всеки от тях ще се фокусира върху конкретна тема или място, свързани с Пловдив. Целта им е да предоставят един външен изследователски и артистичен поглед върху актуални проблеми на града“, съобщиха от Фондация „Пловдив 2019“. Артистите  ще представят наблюденията и творбите си публично на 12 ноември в СКЛАД в „Тютюневия град“.", "date": "2018.10.25", "title": "Пловдив: Артисти от Полша, Хърватия и Кайро ще живеят и творят в града за 20 дни, за да изследват публичните културни пространства"}
{"url": "http://www.focus-news.net/news/2018/10/25/2582696/shumen-uvekovechiha-s-pametna-plocha-myastoto-kadeto-predi-120-godini-e-postaveno-nachaloto-na-hor-rodni-zvutsi.html", "text": "Увековечиха с паметна плоча мястото, където преди 120 години е поставено началото на хор „Родни звуци“ в Шумен, предаде репортер на  Радио „Фокус“-Шумен . Тържествената церемония се състоя пред Андрейковото училище, днес Дом на учителя. Паметната плоча бе открита от кмета на Шумен Любомир Христов и дирегентът на хора Христо Атанасов. На 15 август през 1898 година в Андрейковото училище се събират 16 родолюбиви шуменци, които учредяват певческо дружество „Родни звуци“, целта на която да бъде благотворителна, просветно-музикално културна, и което да популяризира предимно родната песен пред българския народ.  \r\nПевческото дружество е назовано „Родни звуци“, по предложение на хориста Борис Шалварджиев.  Първата проява на хора е била по време на коледната литургия на 25 декември 1898 година. Първото светско изпъление е през есента на 1899 година на специално организирана музикална вечеринка. Д-р Антония Панева, заместник- председател на читалищното настоятелство на НЧ „Добри Войников“ прочете първият учредителен протокол на певческото дружество. Тя припомни, че сред солистите пели в хор „Родни звуци“ са световно известни имена като Люба Величкова- Велич, Христина Ангелакова, Александрина Милчева. Д-р Панева припомни и имената на диригентите на хора - Велико Дюгмеджиев, Велислав Чалъков, Анастас Зидаров, Коста Дюгмеджиев, Георги Бабачев, Мирко Каравасилев, Никола Бочев, Борис Ибришимов, Никола Казасов, Цанко Нанов, проф. Венета Вичева, ръководила хора 50 години, Николай Андриянов и Христо Атанасов днес. Д-р Панева посочи, че в свое интервю проф.Вичева споделя  рецептата за дълголетието на хора „безпределна преданост и вярност към хоровото изкуство, а също и всеотдайност, които съчетани с дисциплина и талант носят успехи и радост“.  \r\nПриветствие отправи и Жанета Кацарова, най-дългогодишният корепетитор на хор „Родни звуци. „От името на хористите, диригента и ръководството на хор „Родни звуци“ благодаря на кмета на община Шумен, на ръководството на читалище „Добри Войников“ за подкрепата, без която не бихме се справили, както и за отношението и високата оценка към делото на хора. Ние осъзнаваме, че сме само брънка от историята, но и от нас зависи дали ще съумеем да предадем на следващото поколение хористи отношението към това дело, възрожденския устрем, нагласата че допринасят със своя труд за изграждане на национална култура“, каза Жанета Кацарова. Хористите бяха приветствани и от кмета на Шумен Любомир Христов. „За мен е удоволствие и привилегия да ви поздравя по случай 120 години от създаването на хор „Родни звуци“. 120 години нашият хор е един от водещите в страната. Всеки един от вас е добавил част от себе си в тази годишнина. Вашите постижения на национална и международна сцена са огромни. Пожелавам ви  здраве и да продължавате в същия дух с вашата отдаденост и да ни радвате“, каза Любомир Христов.  \r\nПроявите по повод годишнината продължават на 26 и 27 октомври с празнични концерти в ДКТ „Васил Друмев“. \r\nИвелина ИВАНОВА", "date": "2018.10.25", "title": "Шумен: Увековечиха с паметна плоча мястото, където преди 120 години е поставено началото на хор „Родни звуци“"}
{"url": "http://www.focus-news.net/news/2018/10/25/2582697/plovdiv-vremenna-organizatsiya-na-dvizhenieto-shte-bade-vavedena-po-patya-plovdiv-asenovgrad-ot-sredata-na-noemvri.html", "text": "Временна организация на движението ще бъде въведена по пътя Пловдив-Асеновград, съобщиха за  Радио „Фокус“-Пловдив  от Областна администрация-Пловдив. Областният управител Здравко Димитров, Паун Иванов – „ИСА – 2000“, старши комисар Атанас Илков, директор на  ОДМВР – Пловдив, инспектор Георги Димкин от сектор „ПП – КАТ“ при ОДМВР – Пловдив, директорът на Областно пътно управление – Пловдив, Валентина Бакърджиева и проектантите на пътното трасе направиха поредната инспекция на път II 86 Пловдив- Асеновград и проведоха оперативка, на която беше обсъдена временната организация на движението по основното трасе, която ще бъде въведена от средата на месец ноември до приключване на работата по локалните платна. Те уточниха временната пътна маркировка, ограничителните знаци и светлинните сигнални обозначения преди кръговите кръстовища и разделителните мантинели. Допустимата скорост на движението в основния участък е 70 км., като в някои участъци ще има ограничения до 40 км/ч или 60 км/ч. \r\nСлед разговор на областния управител с председателя на Съвета на директорите на EVN Робърт Дик, беше осигурено и изграждането на допълнителен трафопост в близост до кръговото кръстовище за с. Долни Воден, чрез който ще бъде захранено осветлението на част от трасето. \r\nОбластният управител отново призова гражданите, пътуващи по път II 86, да проявят разбиране, да шофират с повишено внимание, да спазват пътните знаци и временната маркировка, за да бъдат избегнати пътнотранспортни произшествия, особена през зимните месеци.", "date": "2018.10.25", "title": "Пловдив: Временна организация на движението ще бъде въведена по пътя Пловдив-Асеновград от средата на ноември"}
{"url": "http://www.focus-news.net/news/2018/10/25/2582698/varna-organizirat-pochistvane-na-plazha-veteran-za-mezhdunarodniya-den-na-cherno-more.html", "text": "Традиционно почистване на плажа „Ветеран“ във връзка с Международния ден на Черно море ще се проведе два дни по-рано – в неделя, 28 октомври. Това съобщиха от  Морски клуб „Приятели на морето“ . От организацията са осигурили транспорт за желаещите да се включат в инициативата. Сборният пункт е в 09.50 ч. на ул. „Антим I“ до Регионалния исторически музей. Осигурени са чували, ръкавици, храна и вода. „Всеки, който желае да участва в доброволческата кампания, която всяка година организираме е добре дошъл!“, призовават от Морски клуб „Приятели на морето“.  \r\nНа Международния ден на Черно море – 31 октомври, се отбелязва годишнина от подписването на известния Стратегически план за действие за възстановяване и опазване на Черно море. Той очертава рамката на сътрудничеството и поетите ангажименти между черноморските държави по отношение състоянието и бъдещето на Черно море и региона.", "date": "2018.10.25", "title": "Варна: Организират почистване на плажа „Ветеран“ за Международния ден на Черно море"}
{"url": "http://www.focus-news.net/news/2018/10/25/2582695/pazardzhik-parva-natsionalna-sreshta-po-radiohirurgiya-shte-se-provede-v-panagyurishte-na-2-i-3-noemvri.html", "text": "Водещи специалисти от Гилдията на лъчетерапевтите в България и отделението по лъчелечение на МБАЛ „Уни Хоспитал“ в Панагюрище организират Първа национална работна среща по радиохирургия, съобщиха за  Радио „Фокус“ – Пазарджик  от Отдел „Комуникации“ в „Асарел-Медет“АД. На форума са поканени да вземат участие известни специалисти от цялата страна. Спонсор на събитието е фирма „Вариан Медикъл Системс”, САЩ, производител на високоспециализирана техника. Дружеството прави едни от първите разработки в областта на лъчелечението, радиохирургията, рентгеновата технология и цифровите детектори за изображения. „Варинак България” ЕООД е единственото дружество в България, притежаващо правото да дистрибутира и сервизира (в и след гаранционен период) продуктите, запазена търговска марка на производителя „Вариан Медикъл Системс”.  \r\nФорумът ще бъде на тема: „Въвеждане и стандартизиране на радиохирургията – предизвикателства към лъчетерапевтичните центрове в България“ и ще се състои на 2 и 3 ноември 2018 г. в Парк хотел „Асарел“ – Панагюрище. Срещата ще бъде открита официално на 2 ноември от прокуриста на МБАЛ „Уни Хоспитал“ д-р Ангел Проданов и от д-р Захари Захариев – началник на отделението по лъчелечение в болницата. Приветствени думи към гостите ще отправят кметът на Община Панагюрище Никола Белишки и заместник-кметът Галина Матанова. Програмата ще започне с презентация от проф. Татяна Хаджиева, дмн – председател на Гилдията на лъчетерапевтите в България.  В рамките на първия ден гостуващите специалисти ще посетят „Уни Хоспитал“, където ще разгледат клиниките, а специално внимание ще бъде обърнато на Онкологичния център. По време на втория ден ще бъде представен опитът на всички водещи лъчетерапевтични центрове в страната.  \r\nДокладчици ще бъдат д-р Захариев от „Уни Хоспитал“, проф. Първанова от НСБАЛО, д-р Колева от УМБАЛ „Св. Ив. Рилски“, д-р Недев от „Аджибадем Сити Клиник“, д-р Лазаров от „Токуда“, д-р Влайкова от УМБАЛ „Св. Георги“, д-р Дочев от КОЦ „Бургас“ и д-р Енчева от УМБАЛ „Св. Марина“.  Програмата ще акцентира върху проблемите и предизвикателствата в дозиметричното планиране. Ще бъдат представени случаи от практиката на медицински физици, както и начин на позициониране, начин на имобилизация и средства за верификация, които ще бъдат представени от старшите рентгенови лаборанти на всички центрове за лъчелечение в страната.", "date": "2018.10.25", "title": "Пазарджик: Първа национална среща по радиохирургия ще се проведе в Панагюрище на 2 и 3 ноември"}
{"url": "http://www.focus-news.net/news/2018/10/25/2582700/kathimerini-nova-demokratsiya-nastoyava-prokuraturata-da-razsledva-tvardeniyata-che-nyakoi-gratski-ministri-sa-bili-finansirani-ot-dzhordzh-soros.html", "text": "Опозиционната партия „Нова Демокрация“ настоява главният прокурор Ксени Димитриу да разследва твърденията на министъра на отбраната Панос Каменос, че някои гръцки министри са били финансирани от Джордж Сорос, пише електронното издание на гръцкия вестник  Kathimerini . \r\n„Нова Демокрация“  обвини правителството в “омерта”, след като управляващите се опитаха да попречат на сблъсъка между бившия министър на външните работи Никос Коцияс и Каменос, по време на заседание на кабинета, което накара Коцияс  да подаде оставка. \r\nОпозиционна партия  предаде на Димитриу видеото от телевизионно инттервю  с Коцияс в сряда, позовавайки се на предполагаемите твърдения на Каменос по време на заседанието на кабинета. \r\nКонсерваторите също искат да се хвърли светлина върху писмото за оставка от девет страници на Коцияс, което премиерът Алексис Ципрас отказа да направи публично достояние. Каменос категорично отрече твърденията на Коцияс. \r\n“Това е фалшиво и доказателство за това са протоколите и присъстващите [на заседанието на кабинета]”, коментира той. \r\nТой намекна, че обвиненията са организирани от „сираците на бившия премиер Костас Симитис - бивши членове на ПАСОК, които вече не са част от партията - да отклонят вниманието от ареста на бившия министър на социалистите Янос Папантониу.  Юлиян Марков", "date": "2018.10.25", "title": "Kathimerini: „Нова Демокрация“ настоява прокуратурата да разследва твърденията, че някои гръцки министри са били финансирани от Джордж Сорос"}
{"url": "http://www.focus-news.net/news/2018/10/25/2582699/emsc-registrirano-e-zemetresenie-s-magnitud-58-do-bregovete-na-yaponskiya-ostrov-honshu.html", "text": "EMSC: Регистрирано е земетресение с магнитуд 5.8 до бреговете на японския остров Хоншу, показва справка на официалната интернет страница на  Европейския средиземноморски сеизмологичен център . \r\nЗеметресението е станало в 3:36 на 26 октомври местно време (21:36 на 25 октомври българско време) на 38 километра източно от град Ишиномаки и на 77 километра източно от град Сендаи на дълбочна 50 километра. Земетресението е усетено силно н а остров Хоншу в района на епицентъра. Засега няма информация за пострадали хора и нанесени материални щети. Не е обявена опасност от възникване на цунами.  Юлиян Марков", "date": "2018.10.25", "title": "EMSC: Регистрирано е земетресение с магнитуд 5.8 до бреговете на японския остров Хоншу"}
{"url": "http://www.focus-news.net/news/2018/10/25/2582703/tass-donald-tramp-i-emanyuel-makron-sa-proveli-telefonen-razgovor.html", "text": "Президентите на Съединените щати и Франция Доналд  Тръмп и Еманюел Макрон по време на телефонен разговор се съгласиха да обсъдят с руския си колега Владимир Путин съдбата на Договора за унищожаване на ракетите със среден и по-малък обсег (ДРСМО), от който Вашингтон има намерение да излезе. Това се посочва в комюнике на Елисийския дворец, разпространено в четвъртък, цитирано от  TACC . \r\n\"Като продължение на неотдавнашните американско-руски консултации в Москва относно бъдещето на договора, президентът на Републиката и неговият колега се споразумяха за желанието за предстоящи консултации с руския президент Владимир Путин\", се казва в комюникето. Миналата седмица френският президент вече напомни на своя американски колега в телефонен разговор за значението на ДРСМО за Европа. \r\nВ изявлението  на Елисейския дворец се подчертава, че лидерите на двете страни \"обсъдиха ситуацията в Сирия в навечерието на четиристранната среща на върха Германия-Франция-Русия-Турция, която ще се проведе в Истанбул\". \"Президентът на Републиката представи дневния ред на тази среща, която има за цел да осигури дългосрочно прекратяване на огъня в Идлиб и задълбочаване на дискусиите за политическия процес на разрешаване на конфликта в Сирия\", каза администрацията на френския лидер. \r\nОт Елисейския  дворец отбелязаха, че \"президентът Тръмп подкрепя тази позиция\". \"Съединените щати и Франция споделят същите цели в Сирия по отношение на сигурността, както и в хуманитарната и политическата област\", каза администрацията на френския президент. \"Американският президент поиска от президента на Републиката да представи тази обща позиция по време на срещата на върха в Истанбул\".  Юлиян Марков", "date": "2018.10.25", "title": "ТАСС: Доналд Тръмп и Еманюел Макрон са провели телефонен разговор"}
{"url": "http://www.focus-news.net/news/2018/10/25/2582702/plyus-info-makedoniya-nikola-todorov-komentira-izklyuchvaneto-si-ot-vmro-dpmne.html", "text": "Бившият министър на образованието и здравеопазването от ВМРО-ДПМНЕ Никола Тодоров коментира изключването си от партията в интервю пред македонския телевизионен Канал 5, пише македонското електронно издание “Плюс Инфо“ . \r\nТодоров заявява, че по времето на заседанието на централния комитет на ВМРО-ДПМНЕ е бил в чужбина и там го е застигнала новината, че е изключен от партията. За Депутатите от опозицията, които гласуваха за конституционните промени той заяви: \r\n„Може да са направили грешка, но може и да са спасили страната от разруха.“ \r\nОценката му е, че ВМРО-ДПМНЕ се превръща в изолирана партия и действа анти-западно. Според него, във ВМРО-ДПМНЕ вече има три структури: едната е прозападна, втората група са антизападно ориентирани, а третата, която е най-голямата група се подведени хора, които са под впечатления и вярват, че се борят за Македония.  Юлиян Марков", "date": "2018.10.25", "title": "„Плюс Инфо“ (Македония): Никола Тодоров коментира изключването си от ВМРО-ДПМНЕ"}
{"url": "http://www.focus-news.net/news/2018/10/25/2582673/d-r-zlatina-dimova-odbh-varna-nyama-novo-ustanoveno-ognishte-na-afrikanska-chuma-po-svinete-v-oblastta.html", "text": "Няма ново установено огнище на африканска чума по свинете във Варненска област. Това каза в интервю за  Радио „Фокус“ – Варна  д-р Златина Димова, директор на Областната дирекция по безопасност на храните (ОДБХ) във Варна, във връзка с епизоотичната обстановка в областта. Д-р Димова допълни, че са взети нови проби от надзорната и защитна зона около село Тутраканци, където по-рано през годината бе установено първото в страната огнище на африканска чума по свинете. По отношение на държавната профилактична програма д-р Златина Димова посочи, че тя не обхваща класическата чума и африканската чума. „Държавната програма за профилактика, контрол и ликвидиране на болестите по животните обхваща мероприятия, които са свързани с превенция на някои заболявания, подлежащи на ваксинация. Към момента за африканска чума по свинете няма разработена ваксина в световен мащаб“, каза д-р Златина Димова.  Проби от животните се вземат за бруцелоза, туберкулоза. Прави се ваксинация в районите, където преди години е имало огнища на антракс, проби се вземат и за нодуларен дерматит. \r\n„Непрекъснато призоваваме хората да не купуват храни от улични търговци, особено храни от животински произход“, отбеляза също д-р Димова, директор на Областната дирекция по безопасност на храните (ОДБХ) във Варна, във връзка с регистрираните огнища на ку-треска по животните в Габровска област. „Начинът, по който ние можем да се справим с тези улични търговци, е много труден, защото обикновено те така се научиха, че отварят багажника на колите си, вижда се вътре млякото, хората си купуват и си заминават, а когато получим сигнал и отидем на място, търговецът затваря багажника и заминава. Полицията е с ограничени правомощия, общината също е с ограничени правомощия. Не можеш насила да изземеш нещо, което е в лично транспортно средство. Ако е разположено на общинска територия, имаме възможности за изземване. Апелирам към самосъзнанието на хората. Тези заболявания се възобновяват затова, защото се купува неконтролирана храна от пазарите. Призовавам да се купува пастьоризирано мляко, пастьоризирани продукти и изобщо продукти с указан производител“, заяви д-р Златина Димова. \r\nОт заболяването ку-треска боледуват и хора, и животни. Причинява се от бактерия, устойчива на външни влияния и дезинфекционни средства. Основният източник на зараза са домашните животни – крави, овце, кози, по-рядко коне и домашни птици. По-висок риск от заразяване с ку-треска има при определени професии – работници в сферата на животновъдството, кожарската и млечната индустрия, ветеринарни лекари, ветеринарни техници и други професии, при които има близък контакт с животни. \r\nМарияна ВАЛЕНТИНОВА", "date": "2018.10.25", "title": "Д-р Златина Димова, ОДБХ – Варна: Няма ново установено огнище на африканска чума по свинете в областта"}
{"url": "http://www.focus-news.net/news/2018/10/25/2582674/lokalno-makedoniya-es-nastoyava-za-po-barzo-strukturirane-na-novite-vlasti-v-bosna-i-hertsegovina-sled-izborite.html", "text": "Новата власт в Босна и Херцеговина трябва по-скоро да бъде създадена съгласно изборните резултати от 7 октомври, но трябва да се приложи и решението на Конституционния съд за промяна на избирателния закон, заяви днес в Сараево генералният секретар на австрийското федерално министерство за Европа, интеграция и външните работи Йоханес Петерлик. \r\nТой заяви  пред репортери, че за него е било важно да дойде в Босна и Херцеговина  веднага след изборите и да изтъкне значението на прилагането на изборните резултати. \r\n\"Важно е резултатите от изборите да се приложат възможно най-скоро и ние също така оказваме подкрепа на Върховния представител на международната общност (Валентин Инцко) и неговите усилия\", каза австрийският дипломат. Той добави, че всички политически участници в балканската страна имат отговорност да действат в тази посока.  Юлиян Марков", "date": "2018.10.25", "title": "„Локално“ (Македония): ЕС настоява за по-бързо структуриране на новите власти в Босна и Херцеговина след изборите"}
{"url": "http://www.focus-news.net/news/2018/10/25/2582701/talat-dzhaferi-reshenieto-na-vmro-dpmne-da-ne-uchastva-v-komisiyata-za-pomirenie-e-negativno-i-antigrazhdansko.html", "text": "Решението на ВМРО-ДПМНЕ да не участва в комисията за помирение е „негативно и антигражданско“, заяви председателят на македонския парламент Талат Джафери, цитиран от македонското електронно издание  “Прес 24“ \r\nПредседателят на парламента Талат Джафери заяви, че инициаторите на идеята за създаване на комисия за помирение все още не са поискали създаването на такъв орган. Позицията на ВМРО -ДПМНЕ, че няма да бъде част от комисията, Джафери коментира като отрицателна и антигражданска позиция и не изключва възможността да се създаде нова депутатка група от депутати от ВМРО-ДПМНЕ, които бяха изключени от партията, след като гласуваха за конституционните промени. \r\n\"Комисията няма база и все още не е създадена. Мисля, че всички предразсъдъци за това каква дискусия ще се води в комисията, което официално все още не е създадена, са прибързани и е некоректно е да се предполага дали тази комисия ще се създаде с предложение за закон или с нещо друго. Сега в тази ситуация идеята на вносителя не е да се излезе с предложение за закон, защото помирението и амнистията са напълно противоположни и различни правни понятия. Хората могат да си прощават, но те могат да бъдат амнестирани от институциите. Ако изгонените решат да създадат собствена парламентарна група, те имат това право. Тяхна отговорност е да решат как ще бъдат организирани кой ще бъде техният координатор в бъдещия период. От официална гледна точка те имат правото и възможността да направят това\", каза Джафери.  Юлиян Марков", "date": "2018.10.25", "title": "Талат Джафери: Решението на ВМРО-ДПМНЕ да не участва в комисията за помирение е „негативно и антигражданско“"}
{"url": "http://www.focus-news.net/news/2018/10/25/2582667/vitsepremierat-valeri-simeonov-beshe-osvoboden-ot-predsedatelski-post-v-saveta-po-etnicheskite-i-integratsionnite-vaprosi-obzor.html", "text": "Премиерът Бойко Борисов освободи вицепремиера Валери Симеонов от поста председател на Националния съвет за сътрудничество по етническите и интеграционните въпроси към Министерски съвет. Председателството на Съвета се поема от вицепремиера Томислав Дончев. Националният съвет подпомага кабинета в политиката по етническите и интеграционните въпроси, също така съдейства за сътрудничеството, осъществява координацията и провежда обществени консултации между държавните органи и юридическите лица с нестопанска цел.  \r\nНа 24 октомври вицепремиерът Валери Симеонов се извини на майките на деца с увреждания след извънреден Коалиционен съвет между ГЕРБ и „Обединени патриоти“ в Министерския съвет. Той подчерта, че по никакъв начин не е целял да обиди, когото и да било. Вицепремиерът обясни, че се извинява на всички, които са били засегнати или са се почувствали обидени от изказването му в интервю пред телевизия СКАТ, където заявява, че Законът за лица с увреждания е започнат като „опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Извинението си Симеонов поднесе минути, след като в телевизионно интервю заяви, че няма да се извини, тъй като от него се иска не извинение, а оставка. Въпреки поднесеното извинение майките на деца с увреждания продължават със своите протести с настояване за оставката на Валери Симеонов. Междувременно законопроектът за хората с увреждания беше приет от парламентарните комисии и предстои да бъде обсъден в пленарна зала в петък. Измененията предвиждат от 1 януари 2021 година да се създаде Държавна агенция за хората с увреждания към Министерски съвет. През закона ще се създаде и Национален съвет, който да гарантира защитата на правата на хората с увреждания. Въвежда се индивидуална оценка за всяко лице с увреждане. През закона хората с увреждания ще получават два вида помощ - едната месечна финансова, а другата за медицински изделия.  \r\nНа заседанието на социалната комисия министър Бисер Петков коментира, че е нормално ресорният вицепремиер, в случая Валери Симеонов, да бъде председател на Съвета за интеграция за хората с увреждания. След създалото се напрежение заради изказването на вицепремиера за майките на деца с увреждания, идеята той да председателства Съвета беше приета остро в парламента. „Няма как Валери Симеонов да не си подаде оставката, рано или късно ще му се случи“, коментира зам.-председателят на ПГ на БСП Антон Кутев. Според него идеята вицепремиерът Валери Симеонов да оглави Националния съвет звучи почти като виц. Антон Кутев обясни, че проблемът не е в предложението в закона, а в човека, който е вицепремиер. От ГЕРБ посочиха, че това кой да застане начело на Съвета може да се коригира между двете четения на Закона за хората с увреждания и ще бъде обсъдено. Депутатът от ГЕРБ Светлана Ангелова уточни, че въпросният текст не е коментиран на заседанието на социална комисия, която е водеща по законопроекта.  \r\n„Предложението вицепремиерът Валери Симеонов да оглави Националния съвет за интеграция на хората с увреждания е скандално“, заяви депутатът от ДПС Хасан Адемов. Той обяви, че ДПС ще предложи Съветът да се оглави от социалния министър. Зам.-председателят на парламента и член на „Атака“ Явор Нотев посочи, че предложението Симеонов да е начело на Съвета съдържа известна провокация към общественото настроение. „Не ми се струва удачно да се приема такъв риск, както от вносителите, така и от поддръжниците, а може би и като избор на вицепремиера Симеонов. Това е мое мнение“, каза още той.  \r\nБиляна ИВАНОВА", "date": "2018.10.25", "title": "Вицепремиерът Валери Симеонов беше освободен от председателски пост в Съвета по етническите и интеграционните въпроси (ОБЗОР)"}
