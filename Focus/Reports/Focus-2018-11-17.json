{"url": "http://www.focus-news.net/news/2018/11/17/2591600/gd-granichna-politsiya-na-gkpp-kapitan-andreevo-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската и ГКПП \"Дунав мост-Видин\" на българо-румънската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове. \r\nН", "date": "2018.11.17", "title": "ГД \"Гранична полиция\": На ГКПП \"Капитан Андреево\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/11/17/2591606/sport-shvetsiya-tarsi-zadalzhitelna-pobeda-v-turtsiya.html", "text": "Настъпи последния шанс за Швеция в Група 2 на Лига „В“ от новия турнир на УЕФА. Скандинавците гостуват в Турция и за разлика от своя съперник, все още имат шанс за промоция в горната лига и класиране на плейофите. За това е нужен задължителен успех на турска земя и след това победа над Русия в Стокхолм. След Мондиал 2018-а, Швеция изигра 4 срещи и не успя да спечели нито една от тях. \r\nШведите загубиха контролата си с Австрия с 0:2 и направи равенство 1:1 със Словакия в друга проверка. В Лигата на нациите скандинавците допуснаха домакинско поражение от Турция с 2:3, но все пак хората на Ян Андерсон се добраха до 0:0 при визитата си на Сборная, което ги оставя в играта. \r\nВенцислав ДРАГОМАНОВ", "date": "2018.11.17", "title": "Спорт: Швеция търси задължителна победа в Турция"}
{"url": "http://www.focus-news.net/news/2018/11/17/2591603/gabrovo-sobstvenitsite-prevozni-sredstva-s-zhivotinska-tyaga-v-dryanovo-tryabva-da-gi-registrirat-do-14-dekemvri-globata-e-100-leva.html", "text": "Собствениците превозни средства с животинска тяга в Дряново трябва да ги регистрират до 14 декември, съобщават от  Общината . Регистрацията се извършва като се подаде декларация в Центъра за услуги и информация на гражданите в Общинска администрация и се получи регистрационна табела, която собственикът е задължен да постави на задната част на каруцата. \r\nНа собствениците без регистрационни номера ще се налага глоба в размер на 100 лева, а пътното превозно средство с животинска тяга ще бъде принудително задържано от служители на Районно управление на МВР – Дряново или на Общината. \r\nРегистрацията се извършва по реда на чл.3 на Наредбата за регистрация, правила на движение и изисквания, на които да отговарят пътните превозни средства с животинска тяга в Община Дряново, приета с Решение на Общинския съвет.", "date": "2018.11.17", "title": "Габрово: Собствениците превозни средства с животинска тяга в Дряново трябва да ги регистрират до 14 декември, глобата е 100 лева"}
{"url": "http://www.focus-news.net/news/2018/11/17/2591605/d-r-kina-nikolova-mobal-d-r-stefan-cherkezov-veliko-tarnovo-naukata-podkrepya-polzvaneto-na-biberoni-v-intenzivnoto-otdelenie.html", "text": "Науката подкрепя ползването на биберони в интензивното отделение. Това каза за  Радио „Фокус“ – Велико Търново  д-р Кина Николова, началник на Отделението по неонатология към МОБАЛ „Д-р Стефан Черкезов“ - Велико Търново. Тя подчерта, че това е един от похватите за успокояване на детето. „Счита се, че те успокояват детето, подпомогнат прехода към нормално хранене, подобряват оксигенацията и даже подпомагат растежа и развитието. По този начин ние стимулираме сукателния рефлекс, защото дълго време недоносените деца се хранят със сондички“, посочи д-р Николова. Тя подчерта, че трябва да се подбира подходящ размер и форма. По думите й обикновено биберон се дава при предстоящи болезнени процедури. „Има опасност обаче детето да започне да ги свързва с биберона и да го отказва. Някои деца трудно отвикват от биберона при кърмене от гърда“, допълни специалистът. \r\nТя посочи, че в грижа за детето тип „кенгуру“ могат да се включат както майката, така и бащата. „Този метод помага на семейството да се чувства по-спокойно с детето си. Отделно от това много майки казват, че така се чувстват по-спокойни и кърмят по-лесно“, посочи д-р Николова. \r\nНадежда КРЪСТЕВА", "date": "2018.11.17", "title": "Д-р Кина Николова, МОБАЛ „Д-р Стефан Черкезов“ - Велико Търново: Науката подкрепя ползването на биберони в интензивното отделение"}
{"url": "http://www.focus-news.net/news/2018/11/17/2591607/predstoyashti-sabitiya-v-stranata-za-18-noemvri-agentsiya-fokus.html", "text": "*** \r\nОт 10.00 до 18.00 часа в Универсална спортна зала „Триадица“ ще се проведе VІI международен турнир по карате за купа „Ронин“.  \r\n*** \r\nОт 11.00 часа на пл. „Народно събрание“ ще се проведе протест за оставката на правителството. От 13.00 часа ще тръгне шествие, което ще премине от пл. „Народно събрание“, бул. Цар Освободител“, пл. „Независимост“, бул. „Княз Ал. Дондуков“, бул. „Васил Левски“, бул. „Цар Освободител“ до пл. Орлов мост до езерото Ариана. Протестът ще продължи до 16.30 часа. Затруднения на движението ще има по време на шествието по посочения маршрут. \r\n*** \r\nОт 11.00 часа в храм-паметника „Св. Александър Невски“ ще бъде отслужена панахида за жертвите на пътнотранспортни произшествия ще бъде отслужена в храм-паметника „Св. Александър Невски“. \r\n*** \r\nОт 13.00 часа в парк „Княжеска градина“ ще се проведе митинг протест и шествие  - молитва „За свободата на вероизповеданието“. Шествието ще започне в 14.30 часа с маршрут - парк „Княжеска градина“, ул. „Гурко“, ул. „Г. С. Раковски“, престой пред сградата на ЕК - 10-15 минути, бул. „Патриарх Евтимий“, парково пространство НДК. Очкава се да приключи в 16.00 часа. \r\n*** \r\nОт 15.00 до 22.00 часа на пл. „Княз Александър I Батенберг“  ще се проведе общ национален протест и авто-шествие „Смяна на системата“. Организатор е Граждански форум „Промяна“.  \r\n*** \r\nОт 19.30 часа в Сатиричният театър „Алеко Константинов” ще се състои премиера на пиесата „Островът“.  \r\n*** \r\nВ 11.00 часа в парк „Бачиново“ ще се проведе национален университетски шампионат по лекоатлетически крос.  \r\n*** \r\nВ 12.00 часа пред паркинга на „Метро“ е организиран протест срещу високите цени на горивата. \r\n*** \r\nОт 13.00 часа от паркинга на търговския обект на ул. \"Атанас Москов\" към Общината ще тръгне автошествие, а от 14.00 часа пред сграда на общината ще се проведе протест.  \r\n*** \r\nОт 09.00 часа в храм „Св. Троица“, Негово преосвещенство Константийският епископ Яков ще оглави архиерейска света Литургия.  \r\n*** \r\nОт 10.00 часа от стадиона във Велинград ще започне протест срещу високите цени на горивата. \r\n*** \r\nВ 10.00 часа в Градската концертна зала на Общината ще се състои  Форум по пътна безопасност по повод Световния ден за възпоменание на жертвите от ПТП. Събитието се организира от ПП ГЕРБ – Враца.  \r\n*** \r\nОт 10.30 часа пред храм „Света Троица“ ще бъде отслужена панихида в памет на жертвите от пътнотранспортни произшествия. \r\n*** \r\nОт 11.00 часа в Държавен куклен театър „Дора Габе“  ще се играе спектакълът „Забързаната приказка“.  \r\n*** \r\nОт 13.30 часа пред сградата на администрацията ще се проведе протест. В 12.00 часа е предвидено автошествие.  \r\n*** \r\nОт 14.00 часа  в Общински младежки дом ще се проведе конференция по проект „Структурен диалог: Говори Северозападът“. \r\n*** \r\nОт 9.00 часа от „Битака“ на Стадиона в Пазарджик ще започне протест срещу високите цени на горивата.  \r\n*** \r\nОт 14.00 часа от чешмата при ДЗС в Панагюрище ще започне протест срещу високите цени на горивата.  \r\n*** \r\nОт 13.00 часа жители на община Петрич организират пореден протест срещу социалната несправедливост в България. Очаква се протестиращите да се съберат на паркинга при болницата, а след това отново се планува да бъде и ГКПП „Кулата“. \r\n*** \r\nОт 09.00 часа в митрополитския храм „Св.вмчца Марина”, Негово преосвещенство Знеполският епископ Арсений ще оглави архиерейска света Литургия.  \r\nОт 11.00 часа ще бъде отслужена заупокойна молитва в памет на всички загинали по пътищата на България. \r\n*** \r\nОт 09.30 часа ще тръгне протестно шествие по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“. \r\n*** \r\nВ 12.00 часа на второкласен път-19 преди Разлог ще се проведе протестно шествие срещу „социалното убийство на България“.  \r\n*** \r\nВ 15.30 часа в града ще се проведе протестно шествие – митинг срещу промените в проектозакона за вероизповеданията. Шествието ще тръгне от Паметника на Альоша по ул. „Александровска“ и ще приключи с митинг на Паметника на свободата. \r\n*** \r\nОт 10.00 часа в с. Дълбоки ще се състои празник на тиквата.  \r\n*** \r\nОт 11.00 часа в Кукления театър ще се играе спектакъла „Алиса в страната на чудесата“ по Луис Карол.  \r\n*** \r\nОт 09.30 часа в храм „Св. Николай\", Негово преосвещенство Белоградчишкия епископ Поликарп - викарий на Софийския митрополит ще оглави архиерейска света Литургия.", "date": "2018.11.17", "title": "Предстоящи събития в страната за 18 ноември (Агенция „Фокус“)"}
{"url": "http://www.focus-news.net/news/2018/11/17/2591610/gabrovo-direktorat-na-natsionalniya-muzey-na-obrazovanieto-maya-karagyozova-poluchi-pokana-da-se-prisaedini-kam-ekipa-na-mezhdunarodno-nauchno-spisanie.html", "text": "Джеси Райт, член на редакционната колегия на International Journal of Education, Culture and Society, покани директора на Националния музей на образованието Мая Карагьозова да се присъедини към екипа на списанието като член на редколегията или рецензент, съобщиха от  музея . \r\n„Имайки предвид Вашето образование, подготовка и опит в тази област, ние вярваме, че може да сте най-подходящият човек за тази позиция. Вярваме, че позицията член на редакционния съвет или рецензент, ще бъде полезна и на Вас – ще даде светлина върху вашите изследвания в сродни области.“, посочва Джеси Райт. \r\nПоводът за поканата е статията на Мая Карагьозова в съавторство с Рита Бурцева от Латвия на тема „Музеят за обществото: Из опита на Националния музей на образованието – Габрово“, с която те участваха в Петата международната научна и практическа конференция „Изкуството и музиката в културния диалог“ (направление „Културата и обществото в регионалния културен диалог“). \r\nДокладът е публикуван в сборника от конференцията и според думите на Джеси Райт „изследователи в широк спектър от дисциплини са проявили интерес към него и са впечатлени”.", "date": "2018.11.17", "title": "Габрово: Директорът на Националния музей на образованието Мая Карагьозова получи покана да се присъедини към екипа на международно научно списание"}
{"url": "http://www.focus-news.net/news/2018/11/17/2591611/predstoyashti-mezhdunarodni-sabitiya-za-18-noemvri-agentsiya-fokus.html", "text": "Продължава срещата на лидерите на страните от АТИС. \r\n***  Руският премиер Дмитрий Медведев започва двудневна визита във Виентам. \r\n***  Президентът на Франция Еманюел Макрон ще изнесе реч в Бундестага и ще се срещне с канцлера на ФРГ Ангела Меркел. \r\n***  В испанската столица организират демонстрация за годишнината от смъртта на Франко.  \r\n***  Посланиците на страните от ЕС се събират за обсъждане на споразумението за Брекзит.  \r\n***  В украинската столица ще се проведе марш за равенство на трансджендърите. \r\n***", "date": "2018.11.17", "title": "Предстоящи международни събития за 18 ноември (Агенция „Фокус“)"}
{"url": "http://www.focus-news.net/news/2018/11/17/2591612/afp-prezidentat-na-kitay-uveri-initsiativata-edin-poyas-edin-pat-ne-e-kapan.html", "text": "Държавният глава на Китай Си Дзинпин защити инициативата на Пекин „Един пояс, един път“, като увери, че тя „не е капан“, предава  AFP . \r\n„Тя не е предназначена да служи на скрита геополитическа програма, не е насочена срещу никого и не изключва никого... нито пък е капан, както някои хора я определят\", увери Си Дзинпин на срещата на лидерите на страните от Азиатско-тихоокеанско икономическо сътрудничество (АТИС). \r\nПо-рано в събота вицепрезидентът на САЩ Майк Пенс отправи истинско предизвикателство към представителите на Китай на срещата на върха на АТИС, като заяви, че Вашингтон им предлага „по-добър вариант“ на икономическо сътрудничество от Пекин и разкритикува „авторитаризма и агресията“ на азиатската страна. Тереза Герова", "date": "2018.11.17", "title": "AFP: Президентът на Китай увери: Инициативата „Един пояс, един път“ не е капан"}
{"url": "http://www.focus-news.net/news/2018/11/17/2591613/tass-zhena-se-samovzrivi-v-blizost-do-politseyski-punkt-v-grozni.html", "text": "Неизвестна на властите жена се е самовзривила в близост до контролно-пропускателен пункт в покрайнините на Грозни, столицата на Чеченската република, предава руската информационна агенция  TACC , като се позовава на официална информация от местните власти. \r\nСъгласно разпространените данни, инцидентът се е случил около 16:00 часа местно време. Полицейските служители са забелязали „неадекватното“ поведение на жената и са й поискали документите за самоличност. Тя е отказала да ги представи и се е насочила към полицейския пост. В този момент правоохранителните органи са забелязали, че тя има взривно устройство и са произвели предупредителен изстрел. Жената обаче е задействала експлозива. \r\nПри инцидента няма други пострадали.  Тереза Герова", "date": "2018.11.17", "title": "ТАСС: Жена се самовзриви в близост до полицейски пункт в Грозни"}
{"url": "http://www.focus-news.net/news/2018/11/17/2591602/kyustendil-za-vtora-poredna-vecher-zhiteli-na-grada-izlyazoha-na-protest.html", "text": "За втора поредна вечер жители на Кюстендил излязоха на протест, предаде репортер на  Радио „Фокус” – Кюстендил.  Близо 40 души се включиха в протестното пешеходно шествие с искане за по-ниски цени на горивата, застраховката „Гражданска отговорност”, по-високи минимална работна заплата и пенсии, намаляване на броя на народните представители. Исканията са за увеличаване детските и социални помощи и паричните обезщетения за майчинство с цел стимулиране раждаемостта в държавата, повишаване стандарта на живот. Маршрутът на протеста беше от Гаров площад, булевард „България”, площад „Велбъжд”, улица „Цар Освободител”, а крайната точка беше квартал „Въртешево”. През цялото време протестът беше охраняван от служители на МВР. Протестът премина мирно, без напрежение и блокиране на движението. За 18 ноември протестиращите също имат издадено разрешително за протест.  \r\nВенцеслав ИЛЧЕВ", "date": "2018.11.17", "title": "Кюстендил: За втора поредна вечер жители на града излязоха на протест"}
{"url": "http://www.focus-news.net/news/2018/11/17/2591614/blagoevgrad-natsionalen-universitetski-shampionat-po-lekoatleticheski-kros-shte-se-provede-v-grada-na-18-noemvri.html", "text": "Национален университетски шампионат по лекоатлетически крос ще се проведе в Благоевград на 18 ноември. Това съобщи за  Радио „Фокус“ – Пирин  Веска Арабаджиева, специалист по връзки с обществеността в Югозападен университет „Неофит Рилски“ – Благоевград. Състезанието ще започна в 11.00 часа в парк „Бачиново“. „В националния университетски шампионат по лекоатлетически крос - есен '2018 ще вземат участие най-добрите университетски състезатели“, каза още Арабаджиева.  \r\nСпортното събитие се организира от Югозападния университет, съвместно с Асоциацията за университетски спорт „Академик“. \r\nЛивия НИНОВА", "date": "2018.11.17", "title": "Благоевград: Национален университетски шампионат по лекоатлетически крос ще се проведе в града на 18 ноември"}
{"url": "http://www.focus-news.net/news/2018/11/17/2591632/agentsiya-fokus-predizvika-furor-s-novina-za-veroyatna-promyana-v-mestopolozhenieto-na-nikola-gruevski-obzor-na-albanskite-medii.html", "text": "Скандалът с бягството на бившия премиер на югозападната ни съседка Никола Груевски отдавна надхвърли пределите не само на Македония и дори на Балканския полуостров.  \r\nВъв вторник, 13 ноември, Груевски публукува съобщение в социалната мрежа „Фейсбук“, с което обяви, че се намира в Будапеща и че е потърсил политическо убежище от Унгария. В последвалите дни не само македонските, но и медиите в страните от региона отразиха широко аферата. И докато в Скопие разсъждаваха дали Груевски е изчезнал, избягал или отвлечен, източник от висшите кръгове на ВМРО-ДПМНЕ разкри за  Агенция „Фокус“ , че бившият лидер на партията вече е напуснал пределите на Унгария и се е насочил към Русия или Турция. Официално потвърждение на информацията все още няма, но новината предизвика истински фурор в балканските средства за масова информация. В Албания, която е една от страните, в които  Груевски се е спрял на път за Унгария, новината на  Агенция „Фокус“  бе широко отразена от десетки медии, които публикуваха материали по темата, базирани на информацията от нашата редакция.  \r\nНа практика огромна част от медиите в Албания публикуваха материали под заглавие:  „Българска агенция съобщи: Груевски е напуснал Унгария“ . След това средствата за масова информация привеждат тескта, който  Агенция „Фокус“  разпространи в сутрешните часове на 17 ноември: „Според все още непотвърдена информация бившият македонски премиер Никола Груевски вече е напуснал Унгария, съобщи за Агенция \"Фокус\" висш представител на ВМРО-ДПМНЕ. \r\nКато крайна дестинация на издирвания македонски политик се посочват Русия и Турция“.  \r\n„Според българска информационна агенция Никола Груевски е променил местоположението си. Информацията е обявена от високопоставен член на ВМРО-ДПМНЕ, който посочва Русия и Турция като следваща дестинация на Груевски“, написа електронното издание на  Gazeta Ere .  \r\nЕлектронното издание  Lajm  написа: „Преди няколко дни бившият македонски премиер Никола Груевски обяви, че е в Унгария, където е потърсил политическо убежище. Съответното известие той направи чрез своя профил в социална мрежа „Фейсбук“. Но днес българска медия каза, че Груевски вече не е в Унгария, а я е напуснал. Според  Агенция „Фокус\"  Груевски е променил местоположението си. Тази информация е била оповестена от член на ВМРО-ДПМНЕ“, е съобщението, публикувано от изданието.  \r\nНа новината внимание обърна и телевизионният канал  Alsat-M . „Българска агенция съобщи: Груевски е напуснал Унгария“, след което привежда превод на материала на  Агенция „Фокус“ .  Flaka  също предаде: „Българска медия: Груевски напусна Унгария, сега в Русия или Турция“, след което привежда текста на  Агенция \"Фокус\" .  Ето и справка на част от другите медии, които препубликуваха новината на Агенция \"Фокус\":   Fakti Ditor  \r\nAlmakos  \r\nEkonomia Online  \r\nPa censure  \r\nArbresh  \r\nPortalb  \r\nIna  \r\nSOT  \r\nMedial  \r\nJava News  \r\nFol  \r\nMapo  \r\nLajmi.net  \r\nBotasot   Тереза Герова", "date": "2018.11.17", "title": "Агенция „Фокус“ предизвика фурор с новина за вероятна промяна в местоположението на Никола Груевски (ОБЗОР на албанските медии)"}
{"url": "http://www.focus-news.net/news/2018/11/17/2591601/nzz-dali-skopie-ne-iska-da-se-otarve-ot-gruyoi.html", "text": "„Хората в Македония се питат как изобщо Никола Груевски може да напусне страната“, пише швейцарският ежедневник  Die Neue Zuercher Zeitung  в обемен материал за скандалното бягство на бившия македонски премиер от страната.  \r\nОт редакцията са категорични – ако осъден изчезне просто така в деня преди изтичането на крайния срок за произнасяне по жалбата му, то властите може най-малко да бъдат уличени в небрежност – особено предвид факта, че сценариите за бягството на Груевски в чужбина вече бяха широко анализирани от медиите. „Полицията, тайните служби и граничната охрана също трябва да изтърпят някои неприятни въпроси\", пише изданието.  \r\nПредвид тези несъответствия има хора, които подозират, че правителството на премиера Зоран Заев умишлено не е попречило на бягството на Груевски. Наистина, бягството на осъден бивш премиер от вече опозиционна партия е тежка ипотека, но по-тежка е излежаването на присъдата му в затвора, докато се представя жертва на политическото преследване на правителството в Скопие, коментират швейцарският вестник.  Тереза Герова", "date": "2018.11.17", "title": "NZZ: Дали Скопие не иска да се отърве от „Груйо“?"}
{"url": "http://www.focus-news.net/news/2018/11/17/2591604/der-tages-anzeiger-pravilata-ne-vazhat-za-priyateli-ako-ungariya-beshe-pravova-darzhava-orban-shteshe-da-bade-razsledvan-za-byagstvoto-na-gruevski.html", "text": "„Ако Унгария все още е правова държава, правосъдието й би трябвало да започне незабавно разследване за ролята на министър-председателя Виктор Орбан в бягството на бившия македонски премиер Никола Груевски от родината му, пише швейцарското издание   Der Tages-Anzeiger . \r\nПричината – „дори и да изглежда немислимо, Груевски не би могъл да се появи в Будапеща без знанието на унгарското правителство. Едва ли обаче някой унгарски прокурор ще се опита да приложи закон, насочен срещу организациите за защита на правата на човека, срещу самия министър-председател“.  \r\nИзданието е категорично, че аферата „Груевски“ разкрива двуличността на кампанията на Будапеща срещу бежанците. „Защо след като твърди, че за него е важна сигурността на Унгария, Орбан пусна осъден престъпник да влезе на нейна територия?“ е въпросът, който задават в редакцията на   Der Tages-Anzeiger . Тереза Герова", "date": "2018.11.17", "title": "Der Tages-Anzeiger: Правилата не важат за приятели – ако Унгария беше правова държава, Орбан щеше да бъде разследван за бягството на Груевски"}
{"url": "http://www.focus-news.net/news/2018/11/17/2591398/predstoyashti-sabitiya-v-stranata-za-17-noemvri-agentsiya-fokus.html", "text": "От 09.30 часа в Нов Български университет ще се проведе Национална научна конференция „Локус и универсум – 20 години по-късно. Фолклористиката, етнологията и антропологията в съвременния свят“. \r\n*** \r\nОт 11.00 часа пред Народното събрание е насрочен протест с искане за стартиране на референдум за промяна на системата. От 13.00 часа ще тръгне шествие по маршрут: пл. „Народно събрание“ № 2 – бул. „Цар Освободител“ – пл. „Независимост“ – бул. „Княз Александър Дондуков“ – бул. „Васил Левски“ –  бул. „Цар Освободител“ – пл. „Орлов мост“. \r\n*** \r\nОт 11.00 до 13.00 часа часа в Центъра за психо-социална и здравна помощ на Асоциация „Детско сърце“ (ул. „Яков Крайков”, № 3) ще се проведе арт ателие и дискусия, част от кампанията „За всеки един удар на сърцето”. \r\n*** \r\nОт 11.00 часа в Националния пресклуб на БТА ще се проведе пресконференция на Асоциацията на денталните мениджъри в България (АДМБ), на която ще бъдат представени победителите в деветото издание на конкурса „Дентален мениджър на годината – „Адмира“. \r\n*** \r\nОт 11.20 часа в 409 аудитория „Проф. Васил Стоилов“ в Нов български университет световният моден дизайнер Ана Локинг ще изнесе публична лекция и уъркшоп.  \r\n*** \r\nОт 09.00 часа Неврокопският митрополит Серафим ще оглави архиерейска света Литургия в църквата „Св. Въведение Богородично“. След това ще бъде отслужена Панихида на гроба на митрополит Борис. Събитието е част от двудневното възпоменание по повод 70 години от смъртта на Неврокопския митрополит Борис. \r\n*** \r\nОт 11.00 часа в зала „Младост“ ще се проведе кулинарното шоу „Вкусна есен“ за деца и  родители с участието на мастършеф Севда Димитрова. \r\n*** \r\nОт 16.00 часа Бургас ще стане част от най-мащабното театрално събитие в България за четвърти път, като в програмата са включени представления на Държавен куклен театър - Бургас, изложба и спектакли с участието на възпитаници от Националното училище за музикално и сценично изкуство \"Проф. Панчо Владигеров\". \r\n*** \r\nОт 10.00 часа в хотел „Rosslyn Dimyat” Жени ГЕРБ организират регионална конференция „Майчинство и кариера”. Форумът ще бъде открит от председателя на Жени ГЕРБ Ирена Соколова, а в обсъждането на законодателните инициативи в подкрепа на работещите майки ще се включат заместник-министърът на труда и социалната политика Зорница Русинова и заместник-председателят на Комисията по труда, социалната и демографската политика в 44-то НС Светлана Ангелова. \r\n*** \r\nОт 10.00 часа във Варненския свободен университет „Черноризец храбър“ ще бъде открито шестото международно състезание за креативни умения Varna Spaghetti Engeneering. \r\n*** \r\nОт 10.00 часа до 13.00 часа в Родната къща-музей на Петко Рачев Славейков ще бъде открита документална експозиция по повод 191 години от рождението на бележития българин.  \r\n***  \r\nОт 10.00 часа в парк „Дружба“ ще се проведат масови безплатни тренировки – Есен 2018.  \r\n*** \r\nОт 11.00 до 18.00 часа в Двореца на културата и спорта „Васил Левски“ ще се проведе първото по рода си търговско изложение за родители, деца и семейства - Family Days Expo. \r\n***  \r\nОт 11.00 часа в МДТ „Константин Кисимов“ ще бъде представена постановката „Тримата братя и златната ябълка“.  \r\n***  \r\nОт 11.00 часа в Читалище „Искра“ Театър ВЕСЕЛ ще представи детски куклен спектакъл „Есенна въртележка“.  \r\n***  \r\nОт 19.00 часа в Клуб 7 ще се състои четене на нова социална поезия – Back in Tarnovo.  \r\n*** \r\nОт 20.00 часа крепостта „Царевец“ ще бъде обагрена в лилав цвят в продължение на 30 минути. По този начин Общината и Общинската агенция по туризъм „Царевград Търнов“ за поредна година ще се включат в глобалната кампания по случай отбелязването на Световния ден  на недоносените деца. \r\n*** \r\nОт 10.00 часа в зала 3 на Младежкия център ще се проведе безплатно обучение на тема „Основи на програмирането“- „Programming Basics“, организирано от Софтуерен университет с подкрепата на Община град Добрич.  \r\n***   \r\nВ 10.00 часа в Панагюрище ще започне протест срещу високите цени на горивата. Шествието ще тръгне от площада пред Общината до паметника на Райна Княгиня. –  \r\n***   \r\nВ 10.00 часа в катедралния храм „Св. Димитър“ в Пещера ще бъде отслужена панихида в памет на загиналите при пътни инциденти. \r\n*** \r\nОт 13.00 часа в летовище „Свети Константин“ ще започне състезание по ориентиране. \r\n*** \r\nОт 14.00 часа в  Спортният комплекс „Проф. д-р Недко Кючуков“ при Медицински университет (МУ-Плевен) ще се проведе Шестото издание на Деня на народите. \r\n*** \r\nОт 09.30 часа в зала „КОМПАС“ на Ректората на Пловдивски университет „Паисий Хилендарски“ ще бъде открита конференция на тема „Социоанализа на самонаследяването като проблематика“. \r\n*** \r\nОт 09.30 часа в Общинския съвет ще започне третият ден от Международната научна конференция на тема „Религия и образование. История, традиции и съвременни тенденции”, организирана от Катедра „Теология“ в ПУ „Паисий Хилендарски“. \r\n*** \r\nОт 11.00 часа в храм „Св. Петка“ ще бъдат наградени отличените участници в Петия национален конкурс на Пловдивската митрополия за стихотворение, есе и рисунка, посветени на християнския празник Въведение Богородично – Ден на християнското семейство и православната християнска младеж. \r\n*** \r\nОт 16.00 часа в Конферентната зала на Народна библиотека „Иван Вазов“ ще бъдат представени двете нови книги на писателката Ивелина Радионова – сборник с разкази „Йова разказва“ и стихосбирката „Вълшебство за Коледа“.  \r\n*** \r\nОт 16.00 часа в парк-хотел “Санкт Петербург“ ще се проведе Общо събрание на Съюза на международните превозвачи (СМП), на което ще бъдат обсъдени проблемите с Мобилен пакет I, недостигът на шофьори и новите продуктови такси. Транспортният министър Росен Желязков ще отправи  обръщение към сектора, а зам.-министърът на транспорта Ангел Попов и евродепутатът Ангел Джамбазки ще бъдат гости на събитието.  \r\n*** \r\nОт 17.00 часа в зала „Съединение” на Регионален исторически музей – Пловдив ще се проведе камерен концерт за 190 години от смъртта на Франц Шуберт.  \r\n*** \r\nОт 18.00 часа в ресторанта на хотел „Рига“ ще се състои родова среща на потомците на фамилия Момчилови. Членове на Национално дружество „Традиция“ също ще се включат в събитието, което се очаква да събере повече от 50 разклонения на родословното дърво на русенското семейство. На родовата среща ще бъде представена книга за рода, написана от проф. Антоанета Момчилова, преподавател в Русенски университет „Ангел Кънчев“. \r\n*** \r\nОт 10.00 часа в читалище „Св. Климент Охридски“ – Симитли ще бъде дадено началото на инициативата „Нощ на театрите“. \r\n*** \r\nОт 10.30 часа в село Оряховица ще се проведе Празник на ореха. \r\n*** \r\nОт 11.00 часа в село Хрищени ще се проведе Празник на Райската ябълка.    \r\n*** \r\nОт 11.00 часа ще бъдат отбелязани 90 години от създаването на НЧ „Пробуда 1928“ в село Змейово. \r\n*** \r\nОт 11.00 часа ще започне програмата на ДКТ „Васил Друмев“, с която театърът ще се включи за четвърта година в Нощ на театрите. \r\n*** \r\nОт 11.00 часа пред Арена Шумен ще се състои протест срещу високите цени на горивата и ниските заплати.", "date": "2018.11.17", "title": "Предстоящи събития в страната за 17 ноември (Агенция „Фокус“)"}
{"url": "http://www.focus-news.net/news/2018/11/17/2591399/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ситуацията в Израел след постигнатото примирие с „Хамас“, интересите на Китай и Русия на Корейския полуостров, новият съдебен иск на САЩ срещу основателя на „Уикилийкс“ Джулиан Асандж и политиката на Анкара в контролираните от турските военни зони в Сирия са част от основните теми, върху които акцентират световните печатни издания. \r\n***  Информацията, че срещата между министър-председателя на Израел Бенямин Нетаняху и министъра на образованието Нафтали Бенет завърши с решение за провеждане на предсрочни парламентарни избори в страната, се оказа неточна, съобщава вестник  The Jerusalem Post . \r\nПартията на премиера на Израел Бенямин Нетаняху – „Ликуд“, опроверга информацията, че министър-председателят е дал съгласието си за провеждане на предсрочни парламентарни избори в страната. Говорител на партията заяви, че Нетаняху се е срещнал с министъра на образованието Нафтали Бенет в петък, след като правителството остана с тънко мнозинство в парламента след оставката на ключовия коалиционен партньор в лицето на военния министър Авигдор Либерман и партията „Наш дом Израел“. „Премиерът заяви пред министър Бенет, че слуховете за насрочването на избори не са верни“, подчерта говорителят на „Ликуд“.  \r\nВ сряда министърът на отбраната на Израел Авигдор Либерман подаде от оставка от поста си след среща на партията „Наш Дом Израел“ в парламента.  „Наистина съм тук, за да обявя оставката си като министър на отбраната“, заяви Либерман на пресконференция веднага след заседанието на партията, лидер на която е той самият. \r\n„Опитах се да остана верен член на кабинета и да дам гласност на друга гледна точка, дори и на висока електорална и политическа цена“,  заяви тогава вече бившият военен министър. Но постигнатото във вторник примирие с „Хамас“ „не може да бъде интерпретирано по никакъв друг начин, освен като предаване пред терора. Това ще навреди много на сигурността ни в дългосрочен план“, допълни Либерман.  \r\nИзданието отбелязва, че политическата битка за Министерството на отбраната вече е започнала, след като министърът на образованието Нафтали Бенет (Лидер на „Еврейски Дом“ (Баийт Йехуди) – религиозна дясна партия – бел. р.) и няколко министри от „Ликуд“ (дясна ционистка – бел.р. ) се обявиха за законни наследници на Либерман. \r\nНетаняху предпочете провеждане на предсрочни избори, за да запази мнозинството на коалицията. \r\nРешението на Либерман дойде по-малко от 24 часа, след като кабинетът одобри примирието в Ивицата Газа, договорено с посредничеството на Египет. Докато от кабинета на премиера заявиха, че министрите единодушно са се съгласили с решението, четирима негови членове обявиха, че са срещу споразумението – Либерман, министърът по въпросите за Ерусалим и защитата на околната среда Зеев Елкин („Ликуд“), министърът на образованието Нафтали Бенет („Еврейски дом“)и министърът на правосъдието Айелет Шакед („Еврейски дом“). \r\n„Изявлението за предполагаемата подкрепа на министъра на отбраната Авигдор Либерман за спирането на атаките по Ивицата Газа са фалшиви новини“, съобщиха от канцеларията на бившия военен министър. „Позицията на министъра на отбраната е последователна и той не я е променил“. \r\nСедмици по-рано по време на среща на „Наш Дом Израел“ Либерман призова за по-твърд поход към „Хамас“, отбелязва още изданието. „Няма път към споразумение с „Хамас““, заяви той. „Няма да възстановяваме мира и тишината в Юга без да нанасяме най-тежките удари, на които сме способни“. \r\n***  Западът не би искал засилване на позициите на Русия и Китай на Корейския полуостров и затова бави подписването на декларация за прекратяване на формално незавършилата война. Ако лидерът на Пхенян Ким Чен-ун продължи да играе същата дипломатическа война, то мирният договор на полуострова ще доведе до по-сериозно последствия, отколкото се очаква. В Москва и Пекин биха се радвали от подобно развитие на ситуацията, коментират в редакцията на електронното издание на японското списание  The Diplomat . \r\nНе е тайна, че нито Русия, нито Китай, няма да се откажат от по-голямо влияние на Корейския полуостров. Говорейки пред Общото събрание на ООН, президентът на Южна Корея Мун Дже-ин заяви, че „прекратяването на Корейската война е неотложна задача. Това е път, който трябва да извървим, за да се придвижим към мир“. На следващия ден това изявление бе повторено от китайския външен министър Ван И, когато представяше китайската „декларация за прекратяване на войната“. На същата среща министърът на външните работи на Руската федерация Сергей Лавров напомни за необходимостта от приемането на нова резолюция на Съвета за сигурност на ООН, насочена към поддържането на мира на Корейския полуостров. Официално декларираните мотиви на двете страни са еднакви: да убедят Северна Корея да се ангажира с траен мир на полуострова. Но какво стои зад демонстративния интерес на Китай и Русия от официалното прекратяване на Корейската война? \r\nДекларацията за прекратяване на войната ще промени безвъзвратно правната рамка, гарантираща сигурността на полуострова. Тя ще премахне необходимостта от подготовката на нови и нови резолюции на ООН за поддържане на военното примирие. Подобен резултат ще бъде от полза за Китай и Русия, но ще усложни ситуацията за други регионални играчи. В крайна сметка това мирният договор ще унищожи необратимо правното основание за съществуването на многонационално командване на ООН в Южна Корея и Япония, и ще наложи непрекъснати обсъждания в Съвета за сигурност на ООН за всяка евентуална севернокорейска агресия. Въпреки че САЩ и техните съюзници несъмнено ще се опитат да отслабят до минимум тези последици от декларацията, Китай и Русия ще имат шанс да намалят броя на играчите в региона, да подкопаят санкционния режим и да си възвърнат контрола върху онова, което се случва на Корейския полуостров изключително чрез Съвета за сигурност на ООН. \r\nОт гледна точка на Южна Корея и САЩ декларацията за прекратяване на войната не е насочена към изоставяне на условията на примирие и подкопаване на резолюциите на Съвета за сигурност на ООН, но дава възможност на другите да постигнат това. Резолюции 82, 83 и 84 на Съвета за сигурност са издадени в контекста на „въоръжената агресия\" на Северна Корея, а декларацията за края на войната фактически създава условията за такава. Освен това е съмнително, че декларацията за прекратяване на войната може да осигури „мирно уреждане на конфликта на политическо равнище\", което би надхвърлило клаузите за мирното споразумение. В резултат ще се стигне до две непредвидени последици, които китайското и руското правителство със сигурност ще приветстват: (1) унищожаването на правното основание за съществуването на командването на ООН и (2) премахването на правомощията на пълномощните органи за реакция при провокация от страна на Северна Корея. \r\n*** Министерството на правосъдието на САЩ се подготвя да обвини основателя на сайта „Уикилийкс“, публикувал секретни документи,  Джулиан Асанж. Това съобщава   The Wall Street Journal .  \r\nСпоред изданието представители на Министерството на правосъдието се надяват, че процесът на създателя на разобличаващия сайт ще може да се осъществи в американски съд. \r\nТрябва да се отбележи, че през последните няколко години прокурорите обсъждат обвиненията, които биха могли да доведат до процес срещу Асандж и сега са готови да го направят. Вероятно ще бъде обвинен за шпионаж. \r\nАдвокатът на Асандж, Бари Полак, цитиран от вестника, заяви, че няма информация за работата на прокурорите. \"Ние нямаме никаква информация от властите, че може да започне наказателен процес във връзка с моя довереник\", каза адвокатът. \"Преследването  на човек за публикуване на истинска информация може да стане ужасяващ и опасен прецедент\". \r\nОт 2012 година Джулиан Асандж се намира в еквадорското посолство в Лондон, където се укри за да избегне арест по дело за сексуално посегателство, образувано срещу него в Швеция. Британските власти не са отменили заповедта си за арест въпреки, че обвиненията срещу него в Швеция са отпаднали поради давност. Австралиецът се опасява, че веднъж арестуван от британските власти ще бъде екстрадиран в САЩ. \r\n***  Министерството на националното образование на Турция изпраща 3,6 млн. учебници за училищата в северната част на Сирия, съобщава вестник  Daily Sabah , като се позовава на официално изявление от ведомството в Анкара. \r\n„Отстоявайки ролята си на основна страна, помагаща на сирийците да изградят бъдещето си в регионите, освободени от терора, Турция предаде учебници, отпечатани за училищата в Сирия“, подчертаха от редакцията на изданието.  \r\nУчебниците са доставени в логистичен център, ръководен от турското звено за управление при бедствия и аварии (AFAD) в Чобан Баик, малък град в провинция Алепо. Около 360 000 ученици от началните, основните и средните училища ще използват учебниците по арабски и английски език, математика, физика и химия. Пособията ще бъдат изпратени в училища в районите, в които турската армия проведе две военни операции срещу свързаните според Анкара с „Работническа партия на Кюрдистан“ (ПКК) „Отряди за народна самоотбрана“ (YPG) – „Щита на Ефрат“ и „Маслинова клонка“.  \r\nТурция възстановява инфраструктурните, здравни и образователни институции на в освободените според изданието райони. Подчертава се, че в резултат на двете операции на турската армия десетки хиляди сирийци са се завърнали по домовете си. \r\n***  Министър-председателят на Япония Шиндзо Абе увери руския държавен глава Владимир Путин, че Токио няма да допусне разполагането на американски части на Южните Курили, чиито суверенитет е оспорван от двете страни, в случай че Москва реши да ги предаде на Япония, отбелязва електронното издание на китайския вестник  The South China Morning Post . \r\nЯпонският премиер Шинц Абе, който се стреми да разреши ред, който е преследвал връзките си с Москва още от Втората световна война, заяви пред руския президент Владимир Путин, че САЩ няма да поставят войски на спорните острови, ако бъдат предадени на Япония. в петък. \r\nС цел да затвърди дипломатическото си наследство и да подобри връзките си с Русия, за да се противопостави на нарастващото влияние на Китай, Абе се ангажира да уреди спора за четирите острова в Западния Тихи океан, които в края на Втората световна война са под контрола на съветските войски.  \r\nВсяко споразумение, включващо прехвърляне на суверенитет в Япония, ще трябва да уртежда въпроса дали ще се прилага споразумението за сигурност между Токио и Вашингтон, включително в частта за това дали САЩ ще имат право да откриват военни бази на островите.  \r\nЮжните Курили имат стратегическа стойност за Русия, защото й гарантират военноморски достъп до западната част на Тихия океан, припомнят от редакцията. Спорът за суверенитета им възпрепятства подписването на мирен договор, с който двете държави официално да прекратят състоянието на война.  Токио отдавна настоява суверенитетът на Токио над четирите острова да бъде потвърден, преди да бъде подписан мирен договор. \r\n***", "date": "2018.11.17", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/17/2591400/nad-100-uchilishta-i-detski-gradini-se-vklyuchiha-v-denya-za-po-chist-vazduh-obzor.html", "text": "Чрез различни тематични образователни инициативи в Деня за по-чист въздух се включиха и над 100 столични училища и детски градини.  \r\nКметът на София Йорданка Фандъкова посети 38 СУ „Васил Априлов“, което участва в инициативата на Столичната община за опазването чистотата на въздуха. Община дари на училището дръвчета, които бяха посадени в двора на учебното заведение. Фандъкова коментира, че възпитанието на децата е това, което ще помогне в бъдеще да се работи по-активно за опазването на околната среда.  \r\nПред журналисти Фандъкова коментира, че проблемът на София са фините прахови частици. „В София успяхме в последните години да сведем всички останали замърсители на въздуха, освен фините прахови частици“, обясни тя и допълни, че за съжаление през зимата се очаква отново повишаване, защото започва горенето на дърва и въглища. „Около 55 хиляди семейства в Софийска област се отопляват с твърдо битово гориво, затова и част от мерките, които взехме, са проекти, които да помогнат финансово на хората, които биха искали да подменят своите отоплителни инсталации”, допълни Фандъкова. \r\nКметът на София уточни, че в последните години са инвестирани сериозни средства за подобряване на градския транспорт, като открои метрото и строежа на 3-тия лъч.  „Обновихме автомобилния парк. Около 60% от автобусите са подменени за 5 години. Предстои до края на годината да има още 102 нови автобуса - първите 20 електробуса само след няколко седмици”, допълни Фандъкова. Относно темата за пускането на зелен билет и временните буферни  паркинги кметът поясни, че се спазват определени условия. По думите й, когато условията, които са приети от Общинския съвет са налични ще се въведе зеленият билет, както е направила Софийска община миналата година.  \r\nСпоред Фандъкова увеличаването на данъка за старите автомобили  няма да доведе непременно до това хората да се откажат от тях. „Но, разберете, че трябва да се правят стъпки. Трябва да променим нагласата си. Няма как да искаме по-чист въздух, ако караме старите коли в градовете си. Поне в градовете има алтернатива\", добави Фандъкова и уточни, че алтернативата е градският транспорт, велосипедите и ходенето пеш.  \r\nТеодора ПАТРОНОВА", "date": "2018.11.17", "title": "Над 100 училища и детски градини се включиха  в Деня за по-чист въздух (ОБЗОР)"}
{"url": "http://www.focus-news.net/news/2018/11/17/2591608/volen-siderov-ataka-davam-diskretnoto-predlozhenie-karakachanov-sashto-da-podade-ostavka-i-da-zapochnem-na-chisto.html", "text": "Аз бях за оставката на Симеонов още преди месец, защото изказването му бе недопустимо. Аз давам и сега дискретното предложение Каракачанов също да подаде оставка. И да започнем на чисто. Това написа председателят на ПГ на „Обединени патриоти“ и лидер на „Атака“ Волен Сидеров в официалната си страница във  \"Фейсбук\".  \"Да направим нещо патриотично на чисто. Защото и двамата не издържаха теста. За да решим дали можем да бъдем някакъв патриотичен блок, който да започне на чисто. Какво значи на чисто - да поставим приоритети и да видим дали можем да ги постигнем. Защото да се въртиш във властта само заради гъдела, това е перверзия. Българският народ изтърпя достатъчно и затова им предлагам да се съберем и да обсъдим подобен въпрос\", заявява Сидеров. \"Това не е ултиматум. Това е приятелско предложение, което да го върне към разума. Защото смятам, че те и двамата изгубиха връзката с реалността. Правих вече няколко предупреждения - защото се занимаваме с лифтове, дискотеки, а не със стандарта на живот. Ако ме послушат - добре, ако ли не - зле за тях\", допълва той.", "date": "2018.11.17", "title": "Волен Сидеров, „Атака“: Давам дискретното предложение Каракачанов също да подаде оставка и да започнем на чисто"}
{"url": "http://www.focus-news.net/news/2018/11/17/2591403/promenite-v-zakona-za-chistotata-na-atmosferniya-vazduh-minaha-na-parvo-chetene-obzor.html", "text": "Промените в Закона за чистотата на атмосферния въздух минаха на първо четене след спорове между управляващи и опозиция. „За\" законопроекта гласуваха 85 народни представители, „против\" - 13 и „въздържали се\" - 42 , с което законопроектът бе приет. След това по искане на заместник-председателя на ПГ на „БСП за България\" Драгомир Стойнев законопроектът бе прегласуван и приет отново с 83 гласа „за\", 14 \"против\" и 42 „въздържали се\".   Мерките се приемат, за да изпълни решение на Съда на ЕС и да се предотвратят финансови санкции за страната ни. Промените целят намаляване на фините прахови частици през завишаване на изискванията за качеството на твърдите горива. С измененията се разширяват санкциите за кметовете по програми за подобряване на качеството на въздуха в случаи, когато не са постигнати нормативните изисквания. Кметовете ще бъдат отговорни за осигуряване на чистотата на въздуха на територията на съответната община. До 31 март всяка година кметовете трябва да внасят в общинските съвети отчет за изпълнение на програмите за намаляване на замърсителите на въздуха. На първо четене депутатите определиха и глоби: от 1000 до 5000 лева ако не се внесе отчет за програмите за чистота на въздуха или не се изпълнят задълженията по организиране на мерките. Ако оценката покаже, че няма намаление на фините прахови частици, кметовете ще се глобят с от 5000 до 10 000 лева. При повторно нарушение глобите се налагат в двоен размер.  Съгласно текстовете твърдите горива при тяхното пускане, предоставяне или разпространение на пазара се придружават от декларация за съответствие с изискванията за качество. Законопроектът предвижда глоба в размер на 2000 лв. или имуществена санкция в размер на 2000 лв. за лицата, които правят това без такава декларация за съответствие.  \r\nСпоред  председателя на Комисията по околна среда и води и депутат от ГЕРБ Ивелина Василева  трябва да се работи, за да защити здравето на българските граждани от мръсния въздух и законодателните мерки са един от начините за това. Василева посочи, че депутатите от ГЕРБ категорично подкрепят законопроекта. Тя изрази надежда  останалите парламентарно представените групи да го направят. По думите  й става въпрос за дългосрочни мерки.  „Имаме законопроект, който дава решения за постигане на по-добри резултати“, каза още тя. \r\nВасилева посочи, че е необходимо да се работи в посока и прецизиране на текстовете, свързани с отговорностите на местната власт. Според нея с промените се изразява решимост за прилагането на реални и ефективни мерки за справянето с проблема с въздуха.  Заместник-председателят на Комисията по околна среда и народен представител от ПГ на „БСП за България“ Манол Генов  отвърна, че решимостта за опазване на чистотата на атмосферния въздух е закъсняла. По думите му, за да не влязат санкциите срещу страната ни се пристъпва към някакво законодателство. Генов уточни, че трябва да има и адекватна политика за разпределяне на ресурса между общините. Народният представител обърна внимание, че 65 млн. евро ще бъдат раздадени на 7 общини. „Ами другите 20 и няколко, които останаха? Хората трябва да знаят, че бяха лишени от тези средства“, каза още той.  \r\nНа изказването на Генов реагира  депутатът от ГЕРБ Александър Ненков . Той посочи, че законопроектът за чистотата на въздуха може да е закъснял и притиснат от санкциите, но е добър. Ненков уточни, че е очаквал дебатът за въздуха да бъде много по-конструктивен, но според него изказванията на БСП са били изцяло популистки. \"Колеги от БСП, много тъжно. Много жалко, че дори в една толкова съществена за обществото тема, вие успяхте да надскочите себе си\", каза още Ненков. От ДПС, в лицето на депутата Джевдет Чакъров , обявиха за спорна  разпоредбата, че кметовете на общини трябва да са почти изцяло отговорни за чистотата на атмосферния въздух. „Ясни са източниците на замърсяване. По темата за дървата за огрев, трябва да бъдем максимално предпазливи от гледна точка на социалния вектор“, каза още Чакъров. Според него обаче липсват санкции за тези, които горят гуми. Министърът на околната среда и водите Нено Димов  обобщи дебатите като полезни. Той посочи, че в законопроекта за чистотата на атмосферния въздух кметовете нямат нито една нова отговорност. „За мен е водещо, че българските граждани дишат въздух, който е мръсен“, каза още той и посочи, че основното, което се цели с този закон, е подобряването качеството на въздуха.  \r\nМинистърът обясни, че трябва да се контролира качеството на горивата, които се пускат на българския пазар.  \r\n„Ако се стигне до момент, в който България ще бъде санкционирана, тези санкции трябва да бъдат разпределени към онези, които не са предприели действия. Искам да подчертая и още нещо - абсурд е да се противопоставя бедност на здраве“, каза Димов. \r\nДеница КИТАНОВА", "date": "2018.11.17", "title": "Промените в Закона за чистотата на атмосферния въздух минаха на първо четене (ОБЗОР)"}
{"url": "http://www.focus-news.net/news/2018/11/17/2591609/begletsat-gruyo-v-nemskite-medii-dali-skopie-ne-se-otarva-umishleno-ot-bivshiya-makedonski-premieri-komentari-v-pechatnite-izdaniya-agentsiya-fokus.html", "text": "Скандалът с бягството на бившия премиер на югозападната ни съседка Никола Груевски отдавна надхвърли пределите не само на Македония, но и на Балканския полуостров. Отзвукът от зрелищната афера на практика достигна до всички европейски столици, че дори и до САЩ. След сдържаните официални изявления, изобилстващи с „призиви“ и изразени различни видове „загриженост“ дойде редът на медийните коментари, които освен анализ на събитията, не спестяват и сарказма за „трилъра с Груйо“.   представя по-интересните статии от немскоезичните държави – Германия, Австрия и Швейцария.   \r\nАвстрийският национален ежедневник  Der Kurir  обърна внимание на маршрута, използван от Никола Груевски, за да достигне до унгарска земя. В редакцията са на мнение, че бившият македонски премиер е влязъл в Унгария през територията на съседна Сърбия, след като е преминал границата й с Черна гора.  \r\nАвторитетният германски ежедневник  Die Welt  също разсъждава над въпроса как Груевски е достигнал до Унгария. „Бившият македонски премиер Никола Груевски предприе смело бягство в Будапеща, където му бе позволено да влезе в страната без никакви проблеми и незабавно да подаде молба за убежище“, обобщава изданието в обширна статия, посветена на скандала в югозападната ни съседка.  \r\n„Три са възможните теории: както много други македонци, Груевски може да има и български паспорт. Възможно е той да е разполагал с няколко служебни паспорта – това не е необичайно за дипломатите и политиците. Или той е пристигнал със специално разрешение от  Министерство на вътрешните работи в Будапеща?“, пише изданието. \r\nОсновният въпрос, на който германският вестник търси отговор, е друг. „Най-важното обаче е дали бягството на Груевски е предварително обсъдено и планирано с унгарския премиер Виктор Орбан? Официално правителството твърди, че няма нищо общо с бягството или влизането в страната на бившия македонски министър-председател. Но никой в Унгария наистина не вярва, че Груевски е изпробвал късмета си без конкретна надежда за успех. Ако Орбан има пръст в ситуацията, защо му е да защитава македонците?“ Die Welt  припомня, че лидерът на кабинета в Будапеща често е помагал на Груевски в миналото. Бизнесмени от неговото обкръжение са му съдействали да създаде десни популистки медии. „Но сега, когато е осъден, Груевски е опасен. Защитата му носи единствено политически негативи. Едно от възможните обяснения е дългосрочната стратегия на Орбан за Балканите. „Той смята, че по-рано унгарските крале са възприемали Балканите за техен район на влияние. Целта му е да изгради дългосрочни позиции и мрежи с посланието, че страните от региона може да разчитат на него при нужда“, твърди анализатор, цитиран от редакцията на германския вестник.  \r\n„Хората в Македония се питат как изобщо Никола Груевски може да напусне страната“, пише швейцарският ежедневник  Die Neue Zuercher Zeitung  в обемен материал за скандалното бягство на бившия македонски премиер от страната.  \r\nОт редакцията са категорични – ако осъден изчезне просто така в деня преди изтичането на крайния срок за произнасяне по жалбата му, то властите може най-малко да бъдат уличени в небрежност – особено предвид факта, че сценариите за бягството на Груевски в чужбина вече бяха широко анализирани от медиите. „Полицията, тайните служби и граничната охрана също трябва да изтърпят някои неприятни въпроси\", пише изданието.  \r\nПредвид тези несъответствия има хора, които подозират, че правителството на премиера Зоран Заев умишлено не е попречило на Груевски. Наистина, бягството на осъден бивш премиер от вече опозиционна партия е тежка ипотека, но по-тежка е излежаването на присъдата му в затвора, докато се представя като жертва на политическото преследване на правителството в Скопие, коментират швейцарският вестник. \r\n„Ако Унгария все още е правова държава, правосъдието й би трябвало да започне незабавно разследване за ролята на министър-председателя Виктор Орбан в бягството на бившия македонски премиер Никола Груевски от родината му, пише друго швейцарско издание - вестник  Der Tages-Anzeiger . \r\nПричината – „дори и да изглежда немислимо, Груевски не би могъл да се появи в Будапеща без знанието на унгарското правителство. Едва ли обаче някой унгарски прокурор ще се опита да приложи закон, насочен срещу организациите за защита на правата на човека, срещу самия министър-председател“.  \r\nИзданието е категорично, че аферата „Груевски“ разкрива двуличността на кампанията на Будапеща срещу бежанците. „Защо след като твърди, че за него е важна сигурността на Унгария, Орбан пусна осъден престъпник да влезе на нейна територия?“ е въпросът, който задават в редакцията на   Der Tages-Anzeiger . Тереза Герова", "date": "2018.11.17", "title": "Беглецът „Груйо“ в немските медии: Дали Скопие не се отърва умишлено от бившия македонски премиер? (Коментари в печатните издания – Агенция „Фокус“)"}
{"url": "http://www.focus-news.net/news/2018/11/17/2591406/gerb-se-izvini-zaradi-izkazvane-na-deputata-ot-nfsb-petar-petrov-za-detsata-s-uvrezhdaniya-obzor.html", "text": "ГЕРБ се извини заради изказване на депутата от НФСБ  Петър Петров , който в свое интервю от 15 ноември предложи децата с увреждания да бъдат настанени в домове, където с тях да се занимават специалисти, за да може майките им да работят. Малко по-късно пред журналисти в парламента Петров се отрече от изказването си. „Като кажа думичките деца, училища, домове, родители, свободно време, работа и да направиш от всичко това изречение… Казах, че е правилно това, което в момента се прави - децата да бъдат гледани от родителите си, но държавата да поеме задълженията си“, заяви Петров. Той обясни, че е казал, че децата трябва да бъдат в ръцете на специалисти, които да се занимават с тях, да им организират времето и да дават възможност на родителите да се трудят. \r\nДен по-късно депутатите от  НФСБ  излязоха с позиция, в която определиха като фалшива новина информацията, че колегата им е казал, че децата с увреждания трябва да бъдат в домове. В позиция се заявява, че грижата и отговорността към децата с увреждания е обща - тя е както на семейството, така и на държавата, на близките на детето и на специалистите. \"Споделяйки усилията на семейството, не подценявайки родителската грижа към всяко едно дете с увреждане, смятаме, че специалистите са тези, чиито квалифицирани услуги спомагат за неговото по-добро развитие. За нас това е отговорната позиция към децата с увреждания - а именно общата грижа на семейството, но и на държавата към тях. Всички останали интерпретации са опити за създаване на фалшиви новини, търсене на евтини спекулативни внушения и насаждане на напрежение в българското общество\", пише в позицията на депутатите от НФСБ. \r\nОт своя страна, председателят на ПГ на ГЕРБ  Цветан Цветанов  заяви пред журналисти, че не е чул коментара на Петров, но се извини заради него. „Мога да кажа, че подобни изказвания не бих направил, нито пък колега от нашата парламентарна група. И в тази насока мога само да се извиня за тези неудобства, които създаваме, и всички тези противоречия, които могат да възникнат в обществото. Така е в политиката – трябва по някой път да се извиняваш за други грешки“, каза още Цветанов. \r\nТемата коментира и председателят на ДПС  Мустафа Карадайъ , който посочи, че по тази тема не може да каже нищо ново като позиция на ДПС. „Всички са запознати с нашата декларация от 24 октомври. В нея ясно казахме, че никакви извинения вече не вършат работа. Нещо повече – ние определихме ситуацията като воденичен камък не само на шията на ГЕРБ, а и на цялата страна“, каза Карадайъ и обясни, че ДПС все още е на позиция, че отговорност за структурата и състава на един кабинет носи премиерът. \r\nИзказването на Петров бе повод зам.-председателят на ПГ на „БСП за България“  Антон Кутев  да прочете декларация от името на групата от парламентарната трибуна. В нея се посочва, че Петър Петров освен, че е направил изказването, лъже, защото го е страх, че ще изхвърчи от парламента. „Струва ми се, че колегите от ГЕРБ се дистанцират от подобен цинизъм и се опитват да го потулят в историята. Сигурен съм, че хуманните рецептори на всички нас не са толкова закърнели“, каза още Кутев.  \r\nЦветилена СИМЕОНОВА", "date": "2018.11.17", "title": "ГЕРБ се извини заради изказване на депутата от НФСБ Петър Петров за децата с увреждания (ОБЗОР)"}
{"url": "http://www.focus-news.net/news/2018/11/17/2591408/vzglyad-ruski-senator-komentira-yaponskoto-obeshtanie-da-ne-puska-amerikanski-bazi-na-kurilite.html", "text": "«Готови сме да сътрудничим с Япония, да развиваме Курилите, но не сме готови да изоставим Курилите, днес във военно-стратегически план това е просто невъзможно », е заявил пред вестник  „Взгляд“ руският сенатор Франц Клинцевич в коментар за обещанието на японския премиер Шиндзо Абе да не позволи настаняването на американски бази на Южните Курили. \r\nФранц Клинцевич е член на комитета по отбрана и сигурност към Съвета на Федерацията. Той напомня, че преминаването на четирите курилски острова към Руската федерация е „свързано с обстоятелства, които се съобразяват изцяло с международното право“.  \r\nСенаторът изтъква, че островите имат важно историческо и стратегическо значение за Русия: „«Може да се стигне до там, че да възникнат забрани за нашия тихоокеански флот. Ние ще трябва да искаме разрешение за излизането на всеки кораб и подводница от собствените ни териториални води“.  Ивелина Ватова", "date": "2018.11.17", "title": "„Взгляд“: Руски сенатор коментира японското обещание да не пуска американски бази на  Курилите"}
{"url": "http://www.focus-news.net/news/2018/11/17/2591411/anonimnite-dareniya-i-razlichnite-modeli-na-finansirane-ostavat-v-zakona-za-veroizpovedaniyata-obzor.html", "text": "Парламентът и Светият Синод достигнаха до консенсус във връзка с предложенията за промени в Закона за вероизповеданията между първо и второ четене. Това съобщиха председателят на ПГ на ГЕРБ Цветан Цветанов и зам.-председателят на ПГ на ДПС Йордан Цонев. Така законопроектът ще бъде внесен в парламента за второ четене със сериозни промени. \r\nПървоначалното предложение беше да се въведе забрана религиозните общности и институции да получават финансиране от чужди държави и лица. А всяко дарение да се разрешава от дирекция „Вероизповедания“. В проекта се предвиждаше още и вероизповеданията да се финансират по нов модел - чрез държавна субсидия, която да се предоставя само на тези от тях, към които принадлежи не по-малко от 1% от населението на страната. Друга промяна гласеше чужденци да могат да участват в проповеди само ако това е предварително съгласувано с дирекция \"Вероизповедания\", която е структура в Министерския съвет. \r\nЦветан Цветанов обясни, че Светият Синод е съгласен с промените, направени между първо и второ четене в Закона за вероизповеданията. „Той предизвика доста различни мнения в обществото и в съответните вероизповедания. И в тази връзка направихме среща с министър-председателя Бойко Борисов и депутати в Светия Синод. Тогава поехме като ангажимент, че когато има съгласие от Светия Синод по всички законодателни промени, които ще бъдат коригирани между първо и второ четене, ще можем да ги разглеждаме в пленарна зала и в комисии на второ четене“, каза още Цветанов. \r\nЙордан Цонев коментира, че с поправките в Закона за вероизповеданията са направени всички възможни отстъпки – и за финансирането по различен модел на всяко вероизповедание, и за анонимните дарители, и за чуждите вероизповедания. „Имахме многочасови работни срещи с участие на представителите на всички вероизповедания и в рамките им сближихме позициите. И на 15 ноември имаше изработен един вариант, в който сме приели почти всички предложения на основните вероизповедания“, обясни Цонев. Той посочи, че проектът се внася в Народното събрани с подписите както на всички представители на вероизповеданията, които са участвали в работните групи, така и с тези на председателите на групите на ГЕРБ и ДПС. След това председателят на парламента трябва да насрочи дата, на която той да бъде гласуван окончателно в пленарна зала. \r\nЦветилена СИМЕОНОВА", "date": "2018.11.17", "title": "Анонимните дарения и различните модели на финансиране остават в Закона за вероизповеданията (ОБЗОР)"}
{"url": "http://www.focus-news.net/news/2018/11/17/2591407/izvestiya-v-ukrayna-obyasnyavat-zashto-sanktsiite-protiv-rusiya-sa-paradoks.html", "text": "Санкциите срещу Русия не постигат нужния ефект заради парадоксалната ситуация в политическото устройство на света, заявява експертът по международните въпроси Ирина Верещук, информира руският всекидневник  „Известия“ .   \r\nВ ефира на телевизионния канал „112 Украйна“ тя обяснява: „Днес съществува следната парадоксална ситуация. Ние не живеем в биполярен свят, а в многополярен, където всяка страна се опитва да намери своето място под слънцето, където всяка държава търси възможност да заяви за себе си, за своята визия за света. Точно заради това да се говори за ефективност на санкциите не си заслужава.“  \r\nВерещук е убедена, че и санкциите на Киев срещу Руската федерация заради изборите в Донбас също ще се окажат безполезни. „Мисля, че това е демонстративна стъпка. Говори се, че ще бъдат персонални, ще бъдат засегнати високопоставени руски личности, но в крайна сметка това е димна завеса.“   Ивелина Ватова", "date": "2018.11.17", "title": "„Известия“: В Украйна  обясняват защо санкциите против Русия са „парадокс“"}
{"url": "http://www.focus-news.net/news/2018/11/17/2591402/bbc-ministri-ot-kabineta-privarzhenitsi-na-brekzit-se-kanyat-da-ubedyat-mey-da-napravi-promeni-v-sdelkata-s-es.html", "text": "Група от петима министри от водещия екип в кабинета на Тереза Мей се надяват да я убедят да направи промени в проекта за сделката по Брекзит, съобщава в първите минути на събота  BBC , но не назовава източника си.   \r\nПредполага се, че координатор на групата е Андрея Лийдсом, лидер на Камарата на общностите, а петимата министри са Майкъл Гоув и Лайъм Фокс, които вече подкрепиха премиера, плюс Пени Мордънт и Крист Грейлинг. \r\nТереза Мей обяви публично проектоспоразумението за оттеглянето на Великобритания от ЕС в сряда. Документът е от 585 страници и съдържа условията за напускането на блока, както и детайли за това колко пари ще трябва да плати Обединеното кралство на Евросъюза, за преходния период и правата на гражданите. Изминалите няколко дни се оказаха изключително бурни за премиера с промените в кабинета и гласовете за вот на недоверие. Към тях се присъединяват и някои от консерваторите, привърженици на Брекзит и недоволни от предложенията на премиера. Ако се съберат 48 писма, вотът ще се гласува.  Ивелина Ватова", "date": "2018.11.17", "title": "BBC: Министри от кабинета, привърженици на Брекзит, се канят да убедят Мей да направи промени в сделката с ЕС"}
{"url": "http://www.focus-news.net/news/2018/11/17/2591401/bbc-petachna-ravnosmetka-novi-naznacheniya-v-kabineta-i-sluhove-za-vot-na-nedoverie.html", "text": "Късното предаване за актуални теми на  BBC 2 Newsnight  излъчи в петък вечерта дискусия по основни въпроси, пред които се изправя британското общество на тема Брекзит- До къде сме стигнали с Брекзит? Какво разкрива отказът от споразумение? Анализът на коментаторите в студиото бяха подчинени на темата „Мей е оставена на милостта на събитията“.   \r\nНа страницата на предаването е направена и равносметка на основните събития: \r\n•\tЗа министър по въпросите, свързани с БРЕКЗИТ, на мястото на Доминик Рааб е назначен Стив Баркли, бивш министър на здравеопазването и социалните грижи и подкрепящ британското напускане на ЕС.  \r\n•\tВ кабинета на Мей, след оставката на Естер МакВей, се завръща бившият вътрешен министър Амбър Руд, като министър на труда и пенсиите, лейбъристите критикуват това назначение заради скандала „Уиндръш“, който се разгоря във Великобритания през началото на 2018 година с децата на имигрантите от Карибския басейн след Втората световна война. \r\n•\tСтивън Хамънд ще поеме министерството на здравеопазването и социалните въпроси от Стив Баркли. \r\n•\tМини-преразпределянето на министерските постове означава също, че Джон Пенроуз ще замести в министерството за Северна Ирландия Шайлеш Вара, а Куаси Куартенг – Суела Бравърман  в Министерството по напускане на ЕС.  \r\n•\tПривържениците на Брекзит Майкъл Гоув и Лайъм Фокс  се обединиха зад Тереза Мей и призоваваха депутатите да подкрепят сделката.   \r\n•\tНо повече от 20 парламентаристи се обявиха за вот на недоверие за премиера.   \r\nПочти по същото време Тереза Мей разговаряше  с аудиторията в друго британско предаване  LBC (Leading Britain’s Conversation) , където настояваше преговарящите от ЕС да направят точно толкова компромиси, колкото и Великобритания в проекта за споразумение. Тя заяви: „идеята, че Великобритания е единствената страна, която дава нещо, не е вярна“ и обясни, че ЕС също са направили редица отстъпки по време на преговорите.  В телефонни разговори със слушателите тя поясни: „Това са преговори, а те винаги са сложни, тъй като задължително водят до компромиси.“   Ивелина Ватова", "date": "2018.11.17", "title": "BBC: Петъчна равносметка: нови назначения в кабинета и слухове за вот на недоверие"}
{"url": "http://www.focus-news.net/news/2018/11/17/2591412/mazh-pochina-sled-kato-beshe-namushkan-vav-vlak-kray-vakarel-obzor.html", "text": "50-годишен мъж почина след като беше намушкан във влак. Сигналът е подаден от началника на гарата във Вакарел. На място незабавно са изпратени служители на Районното управление в Ихтиман и екип на Спешна помощ. Пострадалият е бил намушкан в гърдите и е починал в линейката на метри от болницата. Влакът е пътувал от Истанбул през Пловдив за София. След сигнала за инцидента е спрян в района на гарата. Създадена е организация всички 120 пътници да бъдат настанени в следващия преминаващ влак.  \r\nПолицията задържа двама потенциални извършители на убийството във влака. Те са 38-годишен мъж и 47-годишна жена от Ихтиман. И двамата са криминално проявени, а за починалия мъж няма такива данни. По първоначална информация мъжът е бил ранен при възникнала свада във влака. Мъжът и жената са задържани в село Вакарел, като са се опитвали да избягат. Намерено е оръжието на убийството, което двамата са се опитали да скрият. По случая е образувано досъдебно производство. Извършват се действия за доказване на целия механизъм на престъплението, а също така и авторството му. От МВР призоваха гражданите, които имат информация за тежкото престъпление, да се свържат с полицията или да се обадят на телефон 112. \r\nБиляна ИВАНОВА", "date": "2018.11.17", "title": "Мъж почина след като беше намушкан във влак край Вакарел (ОБЗОР)"}
{"url": "http://www.focus-news.net/news/2018/11/17/2591405/mkd-makedoniya-zaev-gruevski-shte-bade-varnat.html", "text": "Премиерът Зоран Заев е съобщил в интервю за скопския телевизионен канал на албански език  „Алсат-М“  , че е сигурен, че Никола Груевски ще бъде върнат в Македония, информира македонската медия  МКД . Той е дал за пример случая с хърватския премиер Иво Санадер, който през декември 2010 е обвинен в корупция и избягва в Австрия, но през юли 2011 година е заловен и върнат на властите в Загреб. „ Унгария трябва да каже дали е бил отвлечен, дали по своя воля е влязъл с дипломатическа кола“, заяви премиерът Заев пред медията.  Ивелина Ватова", "date": "2018.11.17", "title": "МКД (Македония): Заев: „Груевски ще бъде върнат“"}
{"url": "http://www.focus-news.net/news/2018/11/17/2591409/nezavisimaya-gazetatramp-obyavi-novite-predlozheniya-na-kitay-po-regulirane-na-targovskiya-spor.html", "text": "Президентът Доналд Тръмп обяви в петък, че Китай е направил предложения на САЩ за уреждане на търговския спор и че Вашингтон може да не въведе обещаните нови мита за китайските стоки, пише  „Независимая газета“ . Това съобщение  руският вестник е получил от  Reuters , агенцията обяснява, че изявлението президентът на САЩ е направил в разговор с журналисти в Белия дом.  \r\nТръмп е обявил, че списъкът с китайските предложения по уреждане на спора  е достатъчно пълен. В същото време е отбелязал, че засега не смята предложенията за приемливи. Той е изразил надежда, че САЩ ще сключат търговска сделка с Китай, но е акцентирал, че очаква американската търговия с азиатската страна да е взаимно изгодна.   Ивелина Ватова", "date": "2018.11.17", "title": "„Независимая газета“:Тръмп обяви новите предложения на Китай по регулиране на търговския спор"}
{"url": "http://www.focus-news.net/news/2018/11/17/2591416/vitsepremierat-valeri-simeonov-podade-ostavka-obzor.html", "text": "Заместник министър-председателят по икономическата и демографската политика - Валери Симеонов в кабинета „Борисов 3“ подаде оставка. Това се случи след 26 дни протести на майките на деца с увреждания след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още същата вечер, след като Симеонов подаде оставката си, министър-председателят Бойко Борисов я прие.  \r\nВ свое изявления в Министерския съвет вицепремиерът мотивира решението си, като посочи, че то е лично. Според него обаче става въпрос за медийна кампания, която удря върху авторитета на правителството и се превръща в пречка за нормалното функциониране на управлението. \"Не става въпрос за моята личност, не става въпрос за партията, на която съм ръководител, а за управлението на България“, каза той и призова да се види дали след оставката му ще продължат протестите и с какви претенции. „Разбирам, че не съм добре приет в медийното пространство, тъй като не съм стандартен политик. Смятам, че трябва да се казва истината, човек трябва да е честен, да е последователен, деен и ефективен във всяко нещо, което се захване. Няма никаква драма в това. Правя това, което ми диктува моята съвест. Не го правя под никакъв натиск. На въпроса дали ми е казал Борисов – няма такова нещо. Решението съм го взел в петък следобед, след като съм го консултирал с моята група“, обясни Симеонов. \r\nТой подчерта обаче, че борбата продължава и основанието за радост у неговите опоненти е преждевременно. Според Симеонов от медийната кампания срещу него се възползват определени политически сили. По думите му тази кампания се превръща в пречка за нормалното функциониране на управлението, а това не може да си го позволи, тъй като управлението на страната е изключително успешно. „Не мога да си позволя да тежа на това управление като воденичен камък, създавайки условия, предпоставки за обществени настроения, протести и атаки не само от опозицията, а и от извънпарламентарни партии и цели групи на обществото“, допълни още вицепремиерът в оставка. Той уточни, че е заел този пост само защото са настоявали неговите партньори и никога не е поставял условията да бъде назначаван за такъв.  \r\nВалери Симеонов направи равносметка за изминалата година и половина с думите: „Дай Боже всекиму“. Като постижения той открои: завършването на защитното оградно съоръжение по границата с Турция, обявяването му за обект от национално значение, осигуряването на неговата поддръжка, обезпечаването на вземане на решение от МС за изграждане на втори лифт на Банско, прокарването на решение в ЮНЕСКО, което промени тотално предварителното му решение за изграждането на този лифт, създаването на работна група за Витоша, решаването на конфликтите в Асеновград, осигуряването на бизнеса с работна ръка чрез промяна на Закона за трудовата миграция и мобилност, както и промяна на условията за получаване на синя карта и предварителната работа по Закона за българското гражданство и Закона за чужденците, осигуряването на ежеседмична връзка между София и Одеса, даващо възможност на сънародниците ни да работят и учат в Украйна, както и обезпечаване на средства за български културен дом в Будапеща. „Няма да ви споменавам за добре известните акции, свързани с обезпечаване на нормални условия за туризъм в България, които са свързани с прилагането на сега действащия закон за шума и създаването на нова законова база“, каза още Симеонов и отчете и водонсабдяването на КПП „Калотина“ и редицата законови инициативи, свързани със Закона за шума, Закона за хазарта и Закона за местните данъци и такси. Агенция „Фокус“ припомня:  Преди около месец изказване на вицепремиера Валери Симеонов след заседание на Националния съвет за тристранно сътрудничество предизвика остра реакция на майки на деца с увреждания. Тогава вицепремиерът посочи:  „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“ . Става въпрос за Закона за хората с увреждания, който тристранният съвет подкрепи частично на 16 октомври. Законодателното предложение не беше прието от работодателите и КТ „Подкрепа“. Положително становище изказаха от КНСБ.  Майките на деца с увреждания  от палатковия лагер пред парламента влязоха в сградата и настояха вицепремиерът Валери Симеонов да се извини и да подаде оставка. Майките бяха в пленарна зала на разискванията по вота на недоверие към кабинета „Борисов 3“ на тема „Здравеопазване“. От  БСП  подкрепиха искането на майките за оставката на Валери Симеонов. „Вицепремиерът Валери Симеонов не може да остане повече на поста си заради думите си за майките на деца с увреждания“, заяви лидерът на левицата Корнелия Нинова. От Брюксел министър-председателят  Бойко Борисов  се извини от името на правителството за казаното от вицепремиера Валери Симеонов по адрес на майките на деца с увреждания. „Има една приказка език мой – враг мой. Такъв език е недопустим и се разграничавам от него. Крайно време е всеки да си мери думите“, заяви премиерът и допълни, че това касае както опозицията, така и хората в управляващата коалиция. След призивите за оставката му, вицепремиерът  Валери Симеонов  заяви, че с децата инвалиди се спекулира. „Знам, че истината боли, но не се отказвам от нито една своя дума“, обяви той. Симеонов обясни, че с изказването си е имал предвид, че с децата инвалиди се спекулира, дори и след като правителството прие законопроект и удовлетвори всички искания на майките. „Маските паднаха, в общ хор реват БСП, АТАКА, някои лидери на протеста на майките и всякакви политически маргинали“, отбеляза още Валери Симеонов. На 20 октомври партия НФСБ излезе с позиция, в която застана зад своя лидер и заяви, че е позорно да се използват деца с увреждания за постигане на комерсиални политически цели.  \r\nНа 24 октомври вицепремиерът Валери Симеонов се извини на майките на деца с увреждания след извънреден Коалиционен съвет между ГЕРБ и „Обединени патриоти“ в Министерския съвет. Симеонов подчерта, че по никакъв начин не е целял да обиди, когото и да било. По думите му на проведения коалиционен съвет при министър-председателя е бил обсъден въпросът, свързан с медийната кампания по повод негово изявление и ежедневните протести пред Министерския съвет. Симеонов обясни, че в тази връзка по настояване на коалиционния съвет той поднася своите извинения на всички, които са били засегнати или са се почувствали обидени от неговото изказване в интервю пред телевизия СКАТ, където заявява, че законът за лица с увреждания е започнат като „опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Извинението си Симеонов поднесе минути, след като в телевизионно интервю заяви, че няма да се извини, тъй като от него се иска не извинение, а оставката.", "date": "2018.11.17", "title": "Вицепремиерът Валери Симеонов подаде оставка (ОБЗОР)"}
{"url": "http://www.focus-news.net/news/2018/11/17/2591415/prezidentat-pokani-na-sreshta-boyko-borisov-kato-predsedatel-na-gerb-i-toy-prie-obzor.html", "text": "След като участва в тържественото събрание във Военната академия „Г.  С. Раковски“ по повод празника на Сухопътни войски президентът Румен Радев заяви, че е готов да приеме председателя на ГЕРБ Бойко Борисов и да изслуша неговата визия. Държавният глава коментира, че би чул визията на Бойко Борисов за справяне с корупцията по високите етажи на властта, за прекратяването на катастрофалния срив на инвестициите, както и за икономическото догонване на държавите от Централна и Източна Европа.  \r\nПопитан защо прие да се срещне с БСП за представяне на „Визия за България“, но отказа среща с ГЕРБ за данъците за старите автомобили и „Гражданска отговорност“. „Нека не бъркаме закон със визия. Вече много ясно поясних, че няма как президентът да обсъжда с депутати закони, които са в процес на изготвяне“, коментира държавният глава. Според Румен Радев действията на управляващите оттук нататък имат една цел - да не загубят властта, с която са се сраснали. Той обърна внимание, че не може да иска оставки, но винаги ще бъде на страната на гражданите. Румен Радев определи протестите от последните дни като закономерни и основателни.  \r\nПо-късно стана ясно, че премиерът Бойко Борисов приема поканата на президента Румен Радев за разговор. Премиерът Борисов изразява надежда, че до срещата им, държавният глава ще се запознае с четиригодишната програма за управление на кабинета, както и с последния доклад на Европейската комисия по Механизма за сътрудничество и проверка, за да ги дискутират заедно. \r\nБиляна ИВАНОВА", "date": "2018.11.17", "title": "Президентът покани на среща Бойко Борисов като председател на ГЕРБ и той прие (ОБЗОР)"}
{"url": "http://www.focus-news.net/news/2018/11/17/2591418/parvi-snyag-za-sezona-sledvashtata-sedmitsa-se-ochakvat-znachitelni-valezhi-obzor.html", "text": "В страната падна първият сняг за зимния сезон. Най-голямата снежна покривка беше на връх Ботев - 13 сантиметра. Около 7 см беше снежната покривка на прохода Шипка и на пътя за местността Узана. На прохода Шипка остава в сила ограничение за МПС над 12 тона. Сняг валя и на прохода Петрохан. Снежната покривка там беше около 5-6 сантиметра. Слаб сняг преваля в Разград, Добрич, Варна, Шумен и Велико Търново. В страната нямаше допълнително въведени ограничения и затворени пътни участъци, както и пътни инциденти. Машини почистиха и опесъчиха пътищата.  \r\nУтре се очаква облачно време, с валежи от слаб сняг на места в планинските райони от Централна България и в Лудогорието. По поречието на Дунав валежите ще бъдат от дъжд. В края на тази и в началото на следващата седмица ще се създаде валежна обстановка. Очакват се значителни валежи. В неделя ще преобладава облачно време. В Западна България и в Предбалкана ще превалява сняг, като след пладне валежите ще се усилят и ще започне да се образува снежна покривка. В Горнотракийската низина и по Черноморието ще вали дъжд. Без съществени валежи ще е в Североизточна България.", "date": "2018.11.17", "title": "Първи сняг за сезона, следващата седмица се очакват значителни валежи (ОБЗОР)"}
{"url": "http://www.focus-news.net/news/2018/11/17/2591421/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Централното разузнавателно управление на САЩ (ЦРУ) е установило, че наследникът на короната на Саудитска Арабия принц Мохаммед бин Салман Ал Сауд е издал заповед да убият журналиста Джамал Хашоги в Истанбул през октомври. За това пише в съботното си издание руският  „Комсомольская правда на Балканах“ , като се позовава на съобщение от  The Washington Post , който цитира свои източници от ЦРУ.   \r\nАмериканското издание отбелязва, че изводите на разузнаването противоречат на твърденията на саудитското правителство за това, че в разправата с опозиционния журналист не е участвал член от кралското семейство.  \r\nЦРУ основава совите подозрения на факта, че, преценка на Управлението, именно Мохаммед бин Салман се явява действителният управляващ Саудитска Арабия в този момент.   \r\n«Възприетата позиция се състои в следното: това нямаше да се случи, ако той не знаеше или не беше участвал в случилото се“,  The Washington Post  цитира думите на своя източник.   \r\nСпоред ЦРУ  принцът е «добър технократ», който контролира дори и най-незначителните въпроси в страната и твърдо владее властта в свои ръце. Анализаторите на ЦРУ са уверени, че скандалът с убийството на журналиста няма да се отрази на статута на принца и той ще остане наследник на престола в кралството. \r\n***  Президентът Доналд Тръмп обяви в петък, че Китай е направил предложения на САЩ за уреждане на търговския спор и че Вашингтон може да не въведе обещаните нови мита за китайските стоки, пише  „Независимая газета“ . Това съобщение  руският вестник е получил от  Reuters , агенцията обяснява, че изявлението президентът на САЩ е направил в разговор с журналисти в Белия дом.  \r\nТръмп е обявил, че списъкът с китайските предложения по уреждане на спора  е достатъчно пълен. В същото време е отбелязал, че засега не смята предложенията за приемливи. Той е изразил надежда, че САЩ ще сключат търговска сделка с Китай, но е акцентирал, че очаква американската търговия с азиатската страна да е взаимно изгодна.  \r\n***  «Готови сме да сътрудничим с Япония, да развиваме Курилите, но не сме готови да изоставим Курилите, днес във военно-стратегически план това е просто невъзможно », е заявил пред вестник  „Взгляд“ руският сенатор Франц Клинцевич в коментар за обещанието на японския премиер Шиндзо Абе да не позволи настаняването на американски бази на Южните Курили. \r\nФранц Клинцевич е член на комитета по отбрана и сигурност към Съвета на Федерацията. Той напомня, че преминаването на четирите курилски острова към Руската федерация е „свързано с обстоятелства, които се съобразяват изцяло с международното право“.  \r\nСенаторът изтъква, че островите имат важно историческо и стратегическо значение за Русия: „«Може да се стигне до там, че да възникнат забрани за нашия тихоокеански флот. Ние ще трябва да искаме разрешение за излизането на всеки кораб и подводница от собствените ни териториални води“. \r\n***  Санкциите срещу Русия не постигат нужния ефект заради парадоксалната ситуация в политическото устройство на света, заявява експертът по международните въпроси Ирина Верещук, информира руският всекидневник  „Известия“ .   \r\nВ ефира на телевизионния канал „112 Украйна“ тя обяснява: „Днес съществува следната парадоксална ситуация. Ние не живеем в биполярен свят, а в многополярен, където всяка страна се опитва да намери своето място под слънцето, където всяка държава търси възможност да заяви за себе си, за своята визия за света. Точно заради това да се говори за ефективност на санкциите не си заслужава.“  \r\nВерещук е убедена, че и санкциите на Киев срещу Руската федерация заради изборите в Донбас също ще се окажат безполезни. „Мисля, че това е демонстративна стъпка. Говори се, че ще бъдат персонални, ще бъдат засегнати високопоставени руски личности, но в крайна сметка това е димна завеса.“", "date": "2018.11.17", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/11/17/2591422/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Над 200 изпълнителни директори и предприемачи са се обърнали към депутатите-консерватори с молба да провалят сделката на премиера за Брекзит, като са я обявили за „най-лошото нещо на този свят“, пише лондонският  The Telegraph . \r\nВ писмо, което са видели от вестника, бизнес лидерите на средни предприятия,  твърдят, че тази сделка е „най-голямото национално унижение в най-новата история на тази горда нация ”. \r\nПисмото, организирано от Джон Лонгуърт, бивш генерален директор на Британската търговска камара, е подписано от членове на Алианса на британските предприемачи, включително и от Тим Мартин, шефът на гиганта Wetherspoon,  от капиталиста, ветеран в рискованите сделки, Джон Моултън. През следващата седмица то ще бъде разпространено сред всички депутати от Консервативната партия. \r\n***  Мистерията около това как изпадналият в немилост бивш премиер на Македония Никола Груевски е напуснал страната си дни преди да влезе в затвора с присъда за корупция, се задълбочава, пише британският водещ всекидневник  The Guardian .    \r\nТова се случва след серия от твърдения, че Унгария стои зад неговото бягство.   \r\nВестникът обяснява на читателите си, че току-що преглътнали новината за бягството на Груевски, официалните власти в Скопие трябвало да чуят и съобщението от Тирана в късните часове на четвъртък, че той е подпомогнат от унгарски дипломати.  Когато открили на кого точно принадлежи колата, се оказа, че това е номер на дипломатическата мисия на Будапеща в Тирана, с нея той е бил преведен през северната граница в Черна гора.   \r\nЧасове само преди това Гергели Гюлаш, шеф на кабинета на унгарския премиер Виктор Орбан, потвърди, че избягалият лидер е потърсил убежище в унгарско представителство извън Македония, но категорично отрече Будапеща да има участие в тези събития. Молбата му вече се разглежда.   \r\nСоциалдемократичното правителство в бившата югославска република в четвъртък е отправила молба за екстрадиция. Започнало е и разследване за това дали бягството му не е подпомогнато от хора от македонската полиция.   \r\nЛидерът на опозиционната дясна партия ВМРО миналата година е бил лишен от своя паспорт и е бил под постоянна 24-часова охрана. “Непрекъснато го водеха в съда, той се държеше настрана от публичния поглед,” добре информиран източник е съобщил на  Тhe Guardian . “Не можеше да се види дори в блока, където живееше.” \r\nВ началото на тази седмица дискредитираният лидер обяви на страницата си във Фейсбук, че е принуден да бяга заради „безброй“ заплахи за живота му. Двугодишната присъда, която е получил за злоупотреба с държавни фондове, като е купил луксозна кола, според него е политически мотивирана, същото важи и за редица други дела, които са висящи. \r\nТвърдата политика на Груевски има важна роля в напреженията със съседна Гърция, продължили дълго време и свързани с името на балканската държава, пише лондонският  The Guardian . \r\n*** Мей разкрива пред  The Daily Mail  как успя да премине през най-грубата седмица. За това пише електронното издание на лондонския вестник. \r\nПремиерът на Великобритания благодари на фасула и уискито, които й предлагал за вечеря нейният „твърд“ Филип.  \r\nВ броя на изданието за събота Тереза Мей отдава почит на своя съпруг Филип за подкрепата през бурната седмица на оставки, заговори и непочтени лични нападки. Тя разкрива колко ядосан е той на онези, които я атакуват   \r\nИзказвайки благодарност към своя лоялен съпруг тя казва, че той е изпитвал по-дълбока болка, и от нея самата дори, заради личните душевни рани, които е получавала от депутатите . \r\nВ специално интервю за вестника премиерът разкрива, че нейният Филип й е налял чаша с голямо уиски, след като приключило петчасовото заседание на кабинета.", "date": "2018.11.17", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/17/2591404/cnn-izrael-varvi-kam-predsrochni-izbori.html", "text": "След бурната седмица за Нетаняху Израел тръгна към предсрочни избори, съобщава  CNN .  \r\nВ неделя ще бъде избрана дата за предсрочните избори в страната, е казал на медията източник, близък до ключов министър от правителството на Бенямин Нетаняху, за когото изминалата седмица беше изключително бурна, след няколко оставки и призиви за нови избори.  \r\nРешението за се обяви дата за предсрочни избори е взето след разгорещен разговор между премиера и десния образователен министър Нафтали Бенет, който е избухнал в петък.   \r\nБенет е заплашил, че ще напусне кабинета, ако не получи освободилия се пост на министър на отбраната след оставката в сряда на бившия вече военен министър Авигдор Либерман, но Нетаняху му отказал. \r\nСлед срещата в петък, източникът, близък именно до Бенет, е съобщил на  CNN : \"Нужно е да отидем на избори колкото е възможно по-скоро, да не даваме възможност на сегашното правителство да продължи да управлява. Датата за изборите се очаква да бъде обявена в неделя след срещата на партийните лидери от управляващата коалиция.“   Ивелина Ватова", "date": "2018.11.17", "title": "CNN: Израел върви към предсрочни избори"}
{"url": "http://www.focus-news.net/news/2018/11/17/2591410/komsomolyskaya-pravda-na-balkanah-tsru-ustanovi-che-printsat-naslednik-na-sauditska-arabiya-se-e-razporedil-da-ubiyat-hashogi.html", "text": "Централното разузнавателно управление на САЩ (ЦРУ) е установило, че наследникът на короната на Саудитска Арабия принц Мохаммед бин Салман Ал Сауд е издал заповед да убият журналиста Джамал Хашоги в Истанбул през октомври. За това пише в съботното си издание руският  „Комсомольская правда на Балканах“ , като се позовава на съобщение от  The Washington Post , който цитира свои източници от ЦРУ.   \r\nАмериканското издание отбелязва, че изводите на разузнаването противоречат на твърденията на саудитското правителство за това, че в разправата с опозиционния журналист не е участвал член от кралското семейство.  \r\nЦРУ основава совите подозрения на факта, че, преценка на Управлението, именно Мохаммед бин Салман се явява действителният управляващ Саудитска Арабия в този момент.   \r\n«Възприетата позиция се състои в следното: това нямаше да се случи, ако той не знаеше или не беше участвал в случилото се“,  The Washington Post  цитира думите на своя източник.   \r\nСпоред ЦРУ  принцът е «добър технократ», който контролира дори и най-незначителните въпроси в страната и твърдо владее властта в свои ръце. Анализаторите на ЦРУ са уверени, че скандалът с убийството на журналиста няма да се отрази на статута на принца и той ще остане наследник на престола в кралството.  Ивелина Ватова", "date": "2018.11.17", "title": "„Комсомольская правда на Балканах“: ЦРУ установи, че принцът-наследник на Саудитска Арабия се е разпоредил да убият Хашоги"}
{"url": "http://www.focus-news.net/news/2018/11/17/2591424/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-kapitan-andreevo.html", "text": "Интензивен на изход за товарни автомобили е трафикът на ГКПП „Капитан Андреево“. Това съобщиха от пресцентъра на  ГД „Гранична полиция“ .  На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.11.17", "title": "ГД „Гранична полиция“:  Интензивен на изход за товарни автомобили е трафикът на ГКПП „Капитан Андреево“"}
{"url": "http://www.focus-news.net/news/2018/11/17/2591423/pregled-na-mezhdunarodnite-novini-do-6-chasa-agentsiya-fokus.html", "text": "От кабинета на унгарския премиер Виктор Орбан отказват да са помагали за бягството на Никола Груевски, информира излъчващият на албански скопски телевизионен канал  “Алсат-М” . В отговора си до медиите по случая Будапеща в петък обяви, че “всичките процедури се извършват от унгарските власти, но не на правителството”.  \r\n„Унгарската граница и Канцеларията за имиграция, както и агенцията за сигурност, но не и правителството, са решили от съображения за сигурност Груевски да подаде искането си в Будапеща. Става дума за един екс-премиер, който е получил закани за живота си и несправедлив съдебен процес. Това е извънреден случай“, се казва в изявлението на правителството на Унгария.   \r\nПо повод екстрадицията на Груевски от Будапеща, се съобщава, че официална молба от Скопие няма и че когато я получат, ще действат според унгарските закони.  „Унгария не е получила все още такова официално искане за екстрадиция. Но и ако го получим, ще се съобразим със законните процедури”. се казва в правителственото съобщение.  \r\nОт Будапеща твърдят, че Орбан и Груевски не са се срещали, след като той е поискал убежище. От там се съобщава, че не е упаржняван никакъв натиск от ЕС и НАТО за приемането на Груевски, който е преследван от съдебните органи в собствената си родина, се съобщава в официалното изявление на унгарското правителство. \r\n***  Частният самолет на Виктор Орбан, след като месец стоя на летището във Виена излетя за Будапеща, от там за Белград и после обратно в унгарската столица. Това се случи ден след като Груевски обяви, че иска убежище в Унгария, информира македонската  „Нова ТВ“ , като се позовава на съобщение от петък вечерта на най-известния унгарски разследващ портал „Атлацо“. \r\nЛуксозният самолет, който се ползва от унгарски държавници и бизнес елита стои във Виена от началото на октомври. Той е регистриран  като ОЕ-LEM и рано във вторник е отлетял от летището в австрийската столица за Будапеща, после почти веднага се е отправил за Белград, след което се върнал обратно  \r\nОще през септември порталът обяви, че управляващият елит на Унгария се е сдобил със съвсем нов луксозен самолет, за сумата от 53 милиона евро, кой му е собственик не е ясно, но се знае, че е регистриран в Австрия.   \r\nПо информация на „Атлацо“ той е кацнал в Будапеща рано сутринта, преди 6.30 часа местно време, за Белград е отлетял след час и половина, в 8 часа. В сръбската столица е пристигнал след 30 минути, а обратно е поел на обед и е кацнал в Будапеща малко преди 16.00 часа. От тогава самолетът стои на летището в  унгарската столица.   \r\nВ петък унгарското правителство обяви, че „не е помагало на Груевски да напуска Македония“. Но в съобщението няма нито дума за информациите, че унгарски дипломати активно са му помагали в най-малко три други държави. При това никой досега официално не бе обвинил Будапеща, че е извела Груевски от Македония“, коментира медията.  \r\nСъобщава се също, че Груевски е „легално в Унгария“.  \r\nВ информацията от „Нова ТВ“ се припомня, че унгарските власти вече са потвърдили, че Груевски е изразил желание да иска убежище в трета държава и това най-вероятно се е случила в посолството в Тирана, след което е отпътувал през Черна гора за Сърбия. Припомня се, че логистиката на цялото пътуване е била организирана от унгарски дипломати от посолствата в трите държави.   \r\nОт Сърбия все още няма отговор кога и как Груевски е заминал за Унгария, а сръбското министерство на вътрешните работи отказва да отговори на две запитвания вече от немската Deutsche Welle за повече информация.   \r\n*** В петък от аеродрума „Байконур“ към Международната космическа станция е изстреляна ракета-носител \"Союз-ФГ\" с товарен кораб \"Прогрес МС-10\", информира  ТАСС  по съобщение от Центъра за управление на полетите и припомня, че това е първият старт за ракета от този тип след аварията на 11 октомври.  \r\nОт Центъра за управление на полетите са съобщили още, че товарният кораб се е отделил от третата степен на ракетата-носител и продължил полета си към Международната космическа станция. \"Корабът плавно и внимателно се отдели от трета степен на ракетата \"Союз-ФГ\" в 21. 00 часа и 23 минути московско време\", се казва в съобщението на Центъра. \r\n*** В телефонен разговор в петък президентите на Турция, Ердоган, и на САЩ, Тръмп, са се съгласили, че не трябва да се допуска убиецът на журналиста Джамал Хашоги да се укрие, информира  AFP  по сведения от турски президентски източник. \r\nСпоред турските медии Анкара разполага с нови доказателства, с втори аудиозапис, с който се дискредитира версията на САудитска Арабия за убийството на Хашоги.   \r\nЕрдоган и Тръмп са се „съгласили да осветлят напълно убийството на Джамал Хашоги, без да се скрива нито един детайл,\" е казал източникът. \r\nТелефонинят разговор се случва един ден след като саудитските прокурори повдигнаха искания за смъртни наказания срещу петима мъже, а САЩ наложиха санкции срещу 17 заподозрени за съучастие. \r\nТе обаче отхвърлиха твърденията, че силният престолонаследник на кралството принц Мохаммед бин Салман е пряко замесен в случая. \r\n***  Франция и Германия договориха най-общите рамки на предлагания бюджет за еврозоната, който трябва да представят пред финансовите министри на ЕС в понеделник, е заявил източник от френското финансово министерство, както информира  Франспрес . \r\nОбщият бюджет на единната валута е едно от ключовите идеи на френския президент Еманюел Макрон за закрила на еврото, но тя породи различия между Франция и Германия двете най-големи икономики в региона.   \r\nФренският финансов министър Бруно льо Мер и германският му колега Олаф Шолц „съвместно в понеделник ще представят предложението.. за рамката на бюджета за еврозоната\" е съобщил министерският източник  пред френската телеграфна агенция.  \r\n\"Това е важна стъпка напред,\" е казал той. \"Ние ще я споделим с останалите членове.\" \r\nИзточникът е съобщил, че все още не е определен какъв ще е целият размер на бюджета, тъй като първо трябва да се определят „архитектурата и основните му принципи“.  Според френско-германското проектопредложение бюджетът ще бъде част от общата бюджетна структура на ЕС и ще се управлява от 19-те държави в зоната. \r\nМакрон ще пътува през уикенда до Берлин, за да разговаря с германския канцлер Ангела Меркел.   \r\n***  Късното предаване за актуални теми на  BBC 2 Newsnight  излъчи в петък вечерта дискусия по основни въпроси, пред които се изправя британското общество на тема Брекзит- До къде сме стигнали с Брекзит? Какво разкрива отказът от споразумение? Анализът на коментаторите в студиото бяха подчинени на темата „Мей е оставена на милостта на събитията“.   \r\nНа страницата на предаването е направена и равносметка на основните събития: \r\n•\tЗа министър по въпросите, свързани с БРЕКЗИТ, на мястото на Доминик Рааб е назначен Стив Баркли, бивш министър на здравеопазването и социалните грижи и подкрепящ британското напускане на ЕС.  \r\n•\tВ кабинета на Мей, след оставката на Естер МакВей, се завръща бившият вътрешен министър Амбър Руд, като министър на труда и пенсиите, лейбъристите критикуват това назначение заради скандала „Уиндръш“, който се разгоря във Великобритания през началото на 2018 година с децата на имигрантите от Карибския басейн след Втората световна война. \r\n•\tСтивън Хамънд ще поеме министерството на здравеопазването и социалните въпроси от Стив Баркли. \r\n•\tМини-преразпределянето на министерските постове означава също, че Джон Пенроуз ще замести в министерството за Северна Ирландия Шайлеш Вара, а Куаси Куартенг – Суела Бравърман  в Министерството по напускане на ЕС.  \r\n•\tПривържениците на Брекзит Майкъл Гоув и Лайъм Фокс  се обединиха зад Тереза Мей и призоваваха депутатите да подкрепят сделката.   \r\n•\tНо повече от 20 парламентаристи се обявиха за вот на недоверие за премиера.   \r\nПочти по същото време Тереза Мей разговаряше  с аудиторията в друго британско предаване  LBC (Leading Britain’s Conversation) , където настояваше преговарящите от ЕС да направят точно толкова компромиси, колкото и Великобритания в проекта за споразумение. Тя заяви: „идеята, че Великобритания е единствената страна, която дава нещо, не е вярна“ и обясни, че ЕС също са направили редица отстъпки по време на преговорите.  В телефонни разговори със слушателите тя поясни: „Това са преговори, а те винаги са сложни, тъй като задължително водят до компромиси.“ \r\n*** Група от петима министри от водещия екип в кабинета на Тереза Мей се надяват да я убедят да направи промени в проекта за сделката по Брекзит, съобщава в първите минути на събота  BBC , но не назовава източника си.   \r\nПредполага се, че координатор на групата е Андрея Лийдсом, лидер на Камарата на общностите, а петимата министри са Майкъл Гоув и Лайъм Фокс, които вече подкрепиха премиера, плюс Пени Мордънт и Крист Грейлинг. \r\nТереза Мей обяви публично проектоспоразумението за оттеглянето на Великобритания от ЕС в сряда. Документът е от 585 страници и съдържа условията за напускането на блока, както и детайли за това колко пари ще трябва да плати Обединеното кралство на Евросъюза, за преходния период и правата на гражданите. Изминалите няколко дни се оказаха изключително бурни за премиера с промените в кабинета и гласовете за вот на недоверие. Към тях се присъединяват и някои от консерваторите, привърженици на Брекзит и недоволни от предложенията на премиера. Ако се съберат 48 писма, вотът ще се гласува. \r\n***  След бурната седмица за Нетаняху Израел тръгна към предсрочни избори, съобщава  CNN .  \r\nВ неделя ще бъде избрана дата за предсрочните избори в страната, е казал на медията източник, близък до ключов министър от правителството на Бенямин Нетаняху, за когото изминалата седмица беше изключително бурна, след няколко оставки и призиви за нови избори.  \r\nРешението за се обяви дата за предсрочни избори е взето след разгорещен разговор между премиера и десния образователен министър Нафтали Бенет, който е избухнал в петък.   \r\nБенет е заплашил, че ще напусне кабинета, ако не получи освободилия се пост на министър на отбраната след оставката в сряда на бившия вече военен министър Авигдор Либерман, но Нетаняху му отказал. \r\nСлед срещата в петък, източникът, близък именно до Бенет, е съобщил на  CNN : \"Нужно е да отидем на избори колкото е възможно по-скоро, да не даваме възможност на сегашното правителство да продължи да управлява. Датата за изборите се очаква да бъде обявена в неделя след срещата на партийните лидери от управляващата коалиция.“ \r\n*** Премиерът Зоран Заев е съобщил в интервю за скопския телевизионен канал на албански език  „Алсат-М“  , че е сигурен, че Никола Груевски ще бъде върнат в Македония, информира македонската медия  МКД . Той е дал за пример случая с хърватския премиер Иво Санадер, който през декември 2010 е обвинен в корупция и избягва в Австрия, но през юли 2011 година е заловен и върнат на властите в Загреб. „ Унгария трябва да каже дали е бил отвлечен, дали по своя воля е влязъл с дипломатическа кола“, заяви премиерът Заев пред медията.", "date": "2018.11.17", "title": "Преглед  на международните новини до 6 часа (Агенция „Фокус“)"}
{"url": "http://www.focus-news.net/news/2018/11/17/2591425/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Над страната ще остане предимно облачно. Временни разкъсвания на облачността ще има до обяд над Западна България. На места в планинските райони от Централна България и в Лудогорието ще превали слаб сняг, по поречието на Дунав – слаб дъжд. Ще духа умерен, в Източна България – временно силен вятър от север-североизток и с него температурите ще продължат да се понижават. Минималните ще са предимно между 0° и 5°, в котловините на Западна България, защитени от вятъра, от минус 3° до минус 1°. Максималните температури ще са между 1° и 6°, малко по-високи в югозападните райони от страната. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия при км 174 до км 208 в посока Бургас временно се преустановява активната лента и се пренасочва в изпреварващата лента поради извършване на ремонт на асфалтовата настилка. Срок: до 26.11.18 г.; \r\nАМ „Хемус“:  \r\nОбласт София:  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 25.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София: \r\nДвижението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 13:30 до 16:30 ч. на 17.11.2018 г.; \r\nДвижението по АМ „Люлин“ в посока София от втори тунел „Люлин“ до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 18.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград:  \r\n   \t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: Движението в участъка Златна Панега – Ябланица от км 156+500 до км 158+500 се осъществява с повишено внимание поради полагане на пътна маркировка. Срок до 19.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в дясното платно, съобразно създадената организация за движение, поради ремонтни дейности на асфалтовата настилка.Срок до 30.11.2018 г.; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно, съобразно създадената организация за движение,поради ремонтни дейности на асфалтовата настилка.Срок до 30.11.2018г. \r\n\tДвижението по път Златни пясъци – Варна от км 99+000 до км 100+100 се осъществява двупосочно в дясното платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\n     \tДвижението по път Златни пясъци – Варна от км 94+000 до км 90+800 се осъществява двупосочно в лявото платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 23.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018г \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Лиляче – Криводол от км 15+000 до км 17+700 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 19.11.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът III-1302: Движението по път III-1302 Криводол – Пудрия от км 1+000 до км 12+000 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок  до 19.11.2018 г.  \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите  на мост при км 70+945. Участъкът е сигнализиран с пътни знаци. Срок: 19.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено  движение по път II-63 Брезник – Трън от км 42+200 до км 42+800 \r\nпоради ремонт на мост. Движението е пренасочено по изграден временен път, сигнализирано съгласно проект за ВОБД. Срок до 28.02.2019 г.   \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63:  Движението по път II-63 Брезник – Трън от км 31+000 до км 33+000 се осъществява с повишено внимание и съобразена скорост в свободната лента поради ремонтни дейности на асфалтовата настилка. Срок до 20.11.2018 г.   \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г \r\nДвижението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nДвижението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 20.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.17", "title": "Актуална пътна обстановка"}
{"url": "http://www.focus-news.net/news/2018/11/17/2591429/nimh-nad-stranata-shte-bade-predimno-oblachno-temperaturite-shte-prodalzhat-da-se-ponizhavat.html", "text": "Над страната ще бъде предимно облачно. Временни разкъсвания на облачността ще има преди обяд над Западна България. На места, главно в Североизточна България ще има превалявания от слаб сняг. Ще духа умерен, в Източна България временно силен вятър от север-североизток и с него температурите ще продължат да се понижават. Максималните температури ще са между 1° и 6°, малко по-високи в югозападните райони от страната. Това съобщи за  Агенция „Фокус“  дежурният синоптик от НИМХ Христо Христов. Атмосферното налягане е по-високо от средното за ноември и през деня ще се задържи почти без промяна. \r\n Над Черноморието ще бъде облачно, но почти без валеж. Ще духа умерен, временно и силен северен вятър. Максималните температури ще са между 4° и 7°. Температурата на морската вода е 15 - 16°. Вълнението на морето ще бъде 2-3 бала. \r\nВ планините ще бъде предимно облачно и на места ще има слаби валежи от сняг. Ще духа умерен до силен вятър от източната четвърт, който по-късно през деня ще се ориентира от юг-югоизток. Максимална температура на височина 1200 метра ще е около минус 2°, на 2000 метра – около минус 7°.", "date": "2018.11.17", "title": "НИМХ: Над страната ще бъде предимно облачно, температурите ще продължат да се понижават"}
{"url": "http://www.focus-news.net/news/2018/11/17/2591427/predstoyashti-sabitiya-v-stranata-za-17-noemvri-agentsiya-fokus.html", "text": "*** \r\nОт 09.30 часа в Нов Български университет ще се проведе Национална научна конференция „Локус и универсум – 20 години по-късно. Фолклористиката, етнологията и антропологията в съвременния свят“. \r\n*** \r\nОт 11.00 часа пред Народното събрание е насрочен протест с искане за стартиране на референдум за промяна на системата. От 13.00 часа ще тръгне шествие по маршрут: пл. „Народно събрание“ № 2 – бул. „Цар Освободител“ – пл. „Независимост“ – бул. „Княз Александър Дондуков“ – бул. „Васил Левски“ –  бул. „Цар Освободител“ – пл. „Орлов мост“. \r\n*** \r\nОт 11.00 до 13.00 часа часа в Центъра за психо-социална и здравна помощ на Асоциация „Детско сърце“ (ул. „Яков Крайков”, № 3) ще се проведе арт ателие и дискусия, част от кампанията „За всеки един удар на сърцето”. \r\n*** \r\nОт 11.00 часа в Националния пресклуб на БТА ще се проведе пресконференция на Асоциацията на денталните мениджъри в България (АДМБ), на която ще бъдат представени победителите в деветото издание на конкурса „Дентален мениджър на годината – „Адмира“. \r\n*** \r\nОт 11.20 часа в 409 аудитория „Проф. Васил Стоилов“ в Нов български университет световният моден дизайнер Ана Локинг ще изнесе публична лекция и уъркшоп.  \r\n*** \r\nОт 09.00 часа Неврокопският митрополит Серафим ще оглави архиерейска света Литургия в църквата „Св. Въведение Богородично“. След това ще бъде отслужена Панихида на гроба на митрополит Борис. Събитието е част от двудневното възпоменание по повод 70 години от смъртта на Неврокопския митрополит Борис. \r\n*** \r\nОт 11.00 часа в зала „Младост“ ще се проведе кулинарното шоу „Вкусна есен“ за деца и  родители с участието на мастършеф Севда Димитрова. \r\n*** \r\nОт 16.00 часа Бургас ще стане част от най-мащабното театрално събитие в България за четвърти път, като в програмата са включени представления на Държавен куклен театър - Бургас, изложба и спектакли с участието на възпитаници от Националното училище за музикално и сценично изкуство \"Проф. Панчо Владигеров\". \r\n*** \r\nОт 10.00 часа в хотел „Rosslyn Dimyat” Жени ГЕРБ организират регионална конференция „Майчинство и кариера”. Форумът ще бъде открит от председателя на Жени ГЕРБ Ирена Соколова, а в обсъждането на законодателните инициативи в подкрепа на работещите майки ще се включат заместник-министърът на труда и социалната политика Зорница Русинова и заместник-председателят на Комисията по труда, социалната и демографската политика в 44-то НС Светлана Ангелова. \r\n*** \r\nОт 10.00 часа във Варненския свободен университет „Черноризец храбър“ ще бъде открито шестото международно състезание за креативни умения Varna Spaghetti Engeneering. \r\n*** \r\nОт 10.00 часа до 13.00 часа в Родната къща-музей на Петко Рачев Славейков ще бъде открита документална експозиция по повод 191 години от рождението на бележития българин.  \r\n***  \r\nОт 10.00 часа в парк „Дружба“ ще се проведат масови безплатни тренировки – Есен 2018.  \r\n*** \r\nОт 11.00 до 18.00 часа в Двореца на културата и спорта „Васил Левски“ ще се проведе първото по рода си търговско изложение за родители, деца и семейства - Family Days Expo. \r\n***  \r\nОт 11.00 часа в МДТ „Константин Кисимов“ ще бъде представена постановката „Тримата братя и златната ябълка“.  \r\n***  \r\nОт 11.00 часа в Читалище „Искра“ Театър ВЕСЕЛ ще представи детски куклен спектакъл „Есенна въртележка“.  \r\n***  \r\nОт 19.00 часа в Клуб 7 ще се състои четене на нова социална поезия – Back in Tarnovo.  \r\n*** \r\nОт 20.00 часа крепостта „Царевец“ ще бъде обагрена в лилав цвят в продължение на 30 минути. По този начин Общината и Общинската агенция по туризъм „Царевград Търнов“ за поредна година ще се включат в глобалната кампания по случай отбелязването на Световния ден  на недоносените деца. \r\n*** \r\nОт 10.00 часа в зала 3 на Младежкия център ще се проведе безплатно обучение на тема „Основи на програмирането“- „Programming Basics“, организирано от Софтуерен университет с подкрепата на Община град Добрич.  \r\n***   \r\nВ 10.00 часа в Панагюрище ще започне протест срещу високите цени на горивата. Шествието ще тръгне от площада пред Общината до паметника на Райна Княгиня. –  \r\n***   \r\nВ 10.00 часа в катедралния храм „Св. Димитър“ в Пещера ще бъде отслужена панихида в памет на загиналите при пътни инциденти. \r\n*** \r\nОт 13.00 часа в летовище „Свети Константин“ ще започне състезание по ориентиране. \r\n*** \r\nОт 14.00 часа в  Спортният комплекс „Проф. д-р Недко Кючуков“ при Медицински университет (МУ-Плевен) ще се проведе Шестото издание на Деня на народите. \r\n*** \r\nОт 09.30 часа в зала „КОМПАС“ на Ректората на Пловдивски университет „Паисий Хилендарски“ ще бъде открита конференция на тема „Социоанализа на самонаследяването като проблематика“. \r\n*** \r\nОт 09.30 часа в Общинския съвет ще започне третият ден от Международната научна конференция на тема „Религия и образование. История, традиции и съвременни тенденции”, организирана от Катедра „Теология“ в ПУ „Паисий Хилендарски“. \r\n*** \r\nОт 11.00 часа в храм „Св. Петка“ ще бъдат наградени отличените участници в Петия национален конкурс на Пловдивската митрополия за стихотворение, есе и рисунка, посветени на християнския празник Въведение Богородично – Ден на християнското семейство и православната християнска младеж. \r\n*** \r\nОт 16.00 часа в Конферентната зала на Народна библиотека „Иван Вазов“ ще бъдат представени двете нови книги на писателката Ивелина Радионова – сборник с разкази „Йова разказва“ и стихосбирката „Вълшебство за Коледа“.  \r\n*** \r\nОт 16.00 часа в парк-хотел “Санкт Петербург“ ще се проведе Общо събрание на Съюза на международните превозвачи (СМП), на което ще бъдат обсъдени проблемите с Мобилен пакет I, недостигът на шофьори и новите продуктови такси. Транспортният министър Росен Желязков ще отправи  обръщение към сектора, а зам.-министърът на транспорта Ангел Попов и евродепутатът Ангел Джамбазки ще бъдат гости на събитието.  \r\n*** \r\nОт 17.00 часа в зала „Съединение” на Регионален исторически музей – Пловдив ще се проведе камерен концерт за 190 години от смъртта на Франц Шуберт.  \r\n*** \r\nОт 18.00 часа в ресторанта на хотел „Рига“ ще се състои родова среща на потомците на фамилия Момчилови. Членове на Национално дружество „Традиция“ също ще се включат в събитието, което се очаква да събере повече от 50 разклонения на родословното дърво на русенското семейство. На родовата среща ще бъде представена книга за рода, написана от проф. Антоанета Момчилова, преподавател в Русенски университет „Ангел Кънчев“. \r\n*** \r\nОт 10.00 часа в читалище „Св. Климент Охридски“ – Симитли ще бъде дадено началото на инициативата „Нощ на театрите“. \r\n*** \r\nОт 10.30 часа в село Оряховица ще се проведе Празник на ореха. \r\n*** \r\nОт 11.00 часа в село Хрищени ще се проведе Празник на Райската ябълка. \t \r\n*** \r\nОт 11.00 часа ще бъдат отбелязани 90 години от създаването на НЧ „Пробуда 1928“ в село Змейово. \r\n*** \r\nОт 11.00 часа ще започне програмата на ДКТ „Васил Друмев“, с която театърът ще се включи за четвърта година в Нощ на театрите. \r\n*** \r\nОт 11.00 часа пред Арена Шумен ще се състои протест срещу високите цени на горивата и ниските заплати.", "date": "2018.11.17", "title": "Предстоящи събития в страната за 17 ноември (Агенция „Фокус“)"}
{"url": "http://www.focus-news.net/news/2018/11/17/2591414/the-guardian-na-bivshiya-makedonski-premier-pomaga-ungariya-za-da-izbegne-zatvora.html", "text": "Мистерията около това как изпадналият в немилост бивш премиер на Македония Никола Груевски е напуснал страната си дни преди да влезе в затвора с присъда за корупция, се задълбочава, пише британският водещ всекидневник  The Guardian .    \r\nТова се случва след серия от твърдения, че Унгария стои зад неговото бягство.   \r\nВестникът обяснява на читателите си, че току-що преглътнали новината за бягството на Груевски, официалните власти в Скопие трябвало да чуят и съобщението от Тирана в късните часове на четвъртък, че той е подпомогнат от унгарски дипломати.  Когато открили на кого точно принадлежи колата, се оказа, че това е номер на дипломатическата мисия на Будапеща в Тирана, с нея той е бил преведен през северната граница в Черна гора.   \r\nЧасове само преди това Гергели Гюлаш, шеф на кабинета на унгарския премиер Виктор Орбан, потвърди, че избягалият лидер е потърсил убежище в унгарско представителство извън Македония, но категорично отрече Будапеща да има участие в тези събития. Молбата му вече се разглежда.   \r\nСоциалдемократичното правителство в бившата югославска република в четвъртък е отправила молба за екстрадиция. Започнало е и разследване за това дали бягството му не е подпомогнато от хора от македонската полиция.   \r\nЛидерът на опозиционната дясна партия ВМРО миналата година е бил лишен от своя паспорт и е бил под постоянна 24-часова охрана. “Непрекъснато го водеха в съда, той се държеше настрана от публичния поглед,” добре информиран източник е съобщил на  Тhe Guardian . “Не можеше да се види дори в блока, където живееше.” \r\nВ началото на тази седмица дискредитираният лидер обяви на страницата си във Фейсбук, че е принуден да бяга заради „безброй“ заплахи за живота му. Двугодишната присъда, която е получил за злоупотреба с държавни фондове, като е купил луксозна кола, според него е политически мотивирана, същото важи и за редица други дела, които са висящи. \r\nТвърдата политика на Груевски има важна роля в напреженията със съседна Гърция, продължили дълго време и свързани с името на балканската държава, пише лондонският  The Guardian .   Ивелина Ватова", "date": "2018.11.17", "title": "The Guardian: На бившия македонски премиер „ помага Унгария, за да избегне затвора“"}
{"url": "http://www.focus-news.net/news/2018/11/17/2591413/the-telegraph-pismo-podpisano-ot-stotitsi-biznes-lideri-nastoyava-deputati-na-torite-da-provalyat-sdelkata-na-tereza-mey-za-brekzit.html", "text": "Над 200 изпълнителни директори и предприемачи са се обърнали към депутатите-консерватори с молба да провалят сделката на премиера за Брекзит, като са я обявили за „най-лошото нещо на този свят“, пише лондонският  The Telegraph . \r\nВ писмо, което са видели от вестника, бизнес лидерите на средни предприятия,  твърдят, че тази сделка е „най-голямото национално унижение в най-новата история на тази горда нация ”. \r\nПисмото, организирано от Джон Лонгуърт, бивш генерален директор на Британската търговска камара, е подписано от членове на Алианса на британските предприемачи, включително и от Тим Мартин, шефът на гиганта Wetherspoon,  от капиталиста, ветеран в рискованите сделки, Джон Моултън. През следващата седмица то ще бъде разпространено сред всички депутати от Консервативната партия.  Ивелина Ватова", "date": "2018.11.17", "title": "The Telegraph: Писмо, подписано от стотици бизнес лидери настоява депутати на торите да провалят сделката на Тереза Мей за Брекзит"}
{"url": "http://www.focus-news.net/news/2018/11/17/2591426/daily-hellas-gartsiya-deputati-ot-siriza-sa-bili-napadnati-pri-otbelyazvane-na-sabitiyata-ot-17-noemvri-1973-g.html", "text": "Делегация на депутати от СИРИЗА, които са отишли да поднесат венец в памет на събитията в атинския Политехнически университет от 17 ноември 1973 година са били нападнати от леви участници в събитието, които са ги прогонили от района на паметника, съобщава електронното издание  Daily Hellas . \r\nСред пострадалите са образователният министър Костас Гавроглоу, министърът на инфраструктурите Панос Скоурлетис, а също и заместник министърът на отбраната Панагиотис Ригас. \r\nСпоред данни на свидетели  делегацията на управляващата СИРИЗА е пристигнала в Политехниката, но леви участници в церемонията са преградили входа на висшето учебно заведение и не са й позволили да влезе в него. \r\nКогато представителите на СИРИЗА са настояли да ги пуснат, са ги изгонили.  Ивелина Ватова", "date": "2018.11.17", "title": "Daily Hellas (Гърция): Депутати от СИРИЗА  са били нападнати при отбелязване на събитията от 17 ноември 1973 г."}
{"url": "http://www.focus-news.net/news/2018/11/17/2591430/sofiya-vremenno-shte-bade-ogranicheno-dvizhenieto-po-bul-slivnitsa-pri-tunela-na-pl-lavov-most-v-posoka-kv-lyulin.html", "text": "От 09.00 часа до 12.00 часа ще бъде затворено движението за автомобили по тунела на бул. „Сливница“ при пл. „Лъвов мост“ в посока кв. „Люлин“. Това съобщиха от пресцентъра на  Столична община . Ще бъде извършена профилактика и ремонтни дейности на системата за отводняване.", "date": "2018.11.17", "title": "София: Временно ще бъде ограничено движението по бул. „Сливница“ при тунела на пл. „Лъвов мост“ в посока  кв. „Люлин“"}
{"url": "http://www.focus-news.net/news/2018/11/17/2591434/predstoyashti-mezhdunarodni-sabitiya-za-17-noemvri-agentsiya-fokus.html", "text": "Отбелязват се 45 години от студентския бунт срещу хунтата. \r\n***  Откриване на срещата на върха на лидерите на страните от Азиатско-тихоокеанско икономическо сътрудничество (АТИС). \r\n***  Във Франция е организиран национален протест срещу повишаване на цените на горивата. \r\n***  Държавният глава на САЩ Доналд Тръмп ще посети близките и семействата на загиналите в смъртоносните пожари. \r\n***  Извънреден конгрес на лидерите на страните от Африканския съюз за обсъждане на институционални реформи.  \r\n***", "date": "2018.11.17", "title": "Предстоящи международни събития за 17 ноември (Агенция „Фокус“)"}
{"url": "http://www.focus-news.net/news/2018/11/17/2591431/blagoevgrad-arhiereyska-sveta-liturgiya-shte-bade-otsluzhena-v-tsarkvata-sv-vavedenie-bogorodichno-po-povod-70-godini-ot-smartta-na-nevrokopskiya-mitropolit-boris.html", "text": "От 09.00 часа Негово високопреосвещенство Неврокопски митрополит Серафим ще оглави архиерейска света Литургия в църквата „Св. Въведение Богородично“ (кв. „Вароша“). След това ще бъде отслужена Панихида на гроба на митрополит Борис, предаде репортер на  Агенция „Фокус” .  \r\nНа 8 ноември 2018 г. се навършиха 70 години от мъченическата смърт и 130 години от рождението на Неврокопския митрополит Борис.  \r\nПреди 70 години престъпна ръка на деградирал духовник отнема живота на митрополит Борис Невракопски. След многото трудове на Божията нива, изпитания и трудности, митрополит Борис се увенчава с венеца на мъченичеството. С неговото име се свързва възстановяването на десетки църкви в Неврокопска епархия, създаването на десетки църковни настоятелства и мрежа от църковни братства, развиващи активна културна и социална дейност, пастирската грижа за децата и младежите, многобройни съчинения и поетични творби. Митрополит Борис остава в народната памет със своята образованост и ерудиция, с пламенните си слова и живото изповядване на Христовата вяра, с качествата си на истински пастир, който положи душата си за своите пасоми. \r\nНикола ПЕТКОВ", "date": "2018.11.17", "title": "Благоевград: Архиерейска света Литургия ще бъде отслужена в църквата „Св. Въведение Богородично“ по повод 70 години от смъртта на Неврокопския митрополит Борис"}
{"url": "http://www.focus-news.net/news/2018/11/17/2591432/b92-ako-makron-iska-da-ni-narani-nyama-da-doyde-v-belgrad.html", "text": "„Ако френският президент Еманюел Макрон има намерение да нарани Сърбия, няма да дойде в Белград“. Това е заявил в петък пред Първа телевизионна програма секретарят на сръбския президент Никола Селакович, информира белградската медия  B92 . \r\nТой е имал предвид неприятност при подредбата на местата за тържествата на 11 ноември,неделя, когато в Париж се отбеляза 100-годишнината от края на Първата световна война.   \r\nПрезидентският секретар е съобщил също, че в Белград очакват Макрон на 6 и 7 декември и се готвят да го посрещнат \"по правилния начин, както се посреща съюзник, който преди 100 години ни помогна да победим и да се обединим.\" После Селакович е уточнил:\"Това добро партньорство с Франция беше нарушено през нещастните 90-т години на 20 век, а напоследък с неприятната протоколна грешка при отбелязване на столетието от края на Първата световна война\".  \r\n\"Ако Макрон има намерение нарочно да ни обиди, няма да дойде в Белград,\" е казал секретарят на Александър Вучич пред телевизията и е акцентирал, че това ще е първа визита на френски президент в Република Сърбия.   \r\nЩо се отнася до „протоколната грешка“ , допусната на церемонията в Париж на 11 ноември, Селакович е пояснил, че протоколът се изготвя от страната-домакин, а в него президентът на Сърбия не е бил включен.    Ивелина Ватова", "date": "2018.11.17", "title": "B92: \"Ако Макрон иска да ни нарани, няма да дойде в Белград“"}
{"url": "http://www.focus-news.net/news/2018/11/17/2591436/stara-zagora-vazstanovyava-se-marshrutat-na-dvizhenie-na-troleybusna-liniya-2.html", "text": "Възстановява се маршрутът на движение на тролейбусна линия №2. Това съобщиха от пресцентъра на  Община Стара Загора . Във връзка с приключването на строително-монтажните дейности на бул. „Руски“ в участъка между ул. „Августа Траяна“ и ул. „Ген. Столетов“ маршрутът на движение на тролейбусната линия ще бъде възстановен. \r\nОбщина Стара Загора благодари за проявеното разбиране.", "date": "2018.11.17", "title": "Стара Загора: Възстановява се маршрутът на движение на тролейбусна линия №2"}
{"url": "http://www.focus-news.net/news/2018/11/17/2591433/veliko-tarnovo-kashta-muzey-petko-rachev-slaveykov-priema-bezplatno-posetiteli.html", "text": "Родната къща-музей на Петко Рачев Славейков във Велико Търново ще е отворена за безплатни посещения по повод 191 години от рождението на бележития българин, съобщиха от  Регионалния исторически музей . Документалната експозиция може да бъде разгледана тази събота от 10.00 до 13.00 часа. Петко Рачев Славейков е роден във Велико Търново на 17 ноември 1827 година. През 1843 година започва учителска му дейност. Той е един от най-активните ръководители на борбата за независима българска църква. Участник в Руско-турската освободителна война през 1877 – 1878 година. През 1879 година е депутат в Учредителното събрание, деен участник в изработването на Търновската конституция. Умира през 1895 година Петко Р. Славейков е бележит поет и писател, един от създателите на новобългарският книжовен език, талантлив журналист, издател на българския възрожденски периодичен печат и общественик. Родната къща на възрожденския поет и общественик е реставрирана през 1971 г. и е музей с документална експозиция, посветена на живота и делото на Славейков. Пред нея е поставен паметник, изработен от скулптора Благой Илиев.", "date": "2018.11.17", "title": "Велико Търново: Къща-музей „Петко Рачев Славейков“ приема безплатно посетители"}
{"url": "http://www.focus-news.net/news/2018/11/17/2591419/the-daily-mail-mey-razkriva-kak-izdarzha-prez-nay-grubata-sedmitsa.html", "text": "Мей разкрива пред  The Daily Mail  как успя да премине през най-грубата седмица. За това пише електронното издание на лондонския вестник. \r\nПремиерът на Великобритания благодари на фасула и уискито, които й предлагал за вечеря нейният „твърд“ Филип.  \r\nВ броя на изданието за събота Тереза Мей отдава почит на своя съпруг Филип за подкрепата през бурната седмица на оставки, заговори и непочтени лични нападки. Тя разкрива колко ядосан е той на онези, които я атакуват   \r\nИзказвайки благодарност към своя лоялен съпруг тя казва, че той е изпитвал по-дълбока болка, и от нея самата дори, заради личните душевни рани, които е получавала от депутатите . \r\nВ специално интервю за вестника премиерът разкрива, че нейният Филип й е налял чаша с голямо уиски, след като приключило петчасовото заседание на кабинета.  Ивелина Ватова", "date": "2018.11.17", "title": "The Daily Mail: Мей разкрива как издържа през най-грубата седмица"}
{"url": "http://www.focus-news.net/news/2018/11/17/2591435/denyat-17-noemvri-v-balgarskata-istoriya.html", "text": "На 17 ноември през 1993 година на стадион „Парк де пренс” в Париж България побеждава Франция с 2:1 и се класира за финала на Световното първенство по футбол в САЩ следващата година. \r\nНа този ден през 1989 година ден преди първия демократичен митинг на площад „Народно събрание”, несменяемият лидер на БКП Тодор Живков е сменен и от поста председател на Държавния съвет. Промените в Източния блок следват като лавина.  \r\nПреди 50 години, през 1956-а, „вдъхновено” от събитията покрай Унгарската революция в Будапеща, Политбюро взима решение да изпрати в лагера в Белене „вражески и престъпни елементи”. \r\nБлизо век по-рано Народната партия на Константин Стоилов печели изборите за 9-то Обикновено народно събрание. Генерал Рачо Петров и генерал Васил Кутинчев застават начело на Македонската и Моравската военно-инспекционни области, формирани през Първата световна война в българските земи; днес - пак в Сърбия и Македония.  \r\nПрез 1940 година Цар Борис ІІІ е в Берлин, където отхвърля предложението на Хитлер да се присъедини към Тристранния пакт. До 1 март 1941-а.  \r\n2017 г.  \r\nЦвета Караянчева е новият председател на 44-ото Народно събрание. Номинацията ѝ е направена от ПГ на ГЕРБ. „За“ нея гласуват 138, 3 от БСП са „против“, 71 социалисти гласуват „въздържал се“. \r\n2017 г.  \r\nПредседателят на Народното събрание Димитър Главчев подава оставка. \r\n2017 г.  \r\nДевет души загиват, а други 19 са ранени при тежка катастрофа по пътя София - Варна край ловешкото село Микре. \r\n2016 г. \r\nПрезидентът на Република България присъжда орден „Св. св. Кирил и Методий“ втора степен на д-р Васил Спиридонов Стоянов „за значимия му принос в областта на образованието и културата и за развитието на двустранните отношения с Република Молдова“. \r\n2016 г. \r\nПрезидентът на Република България присъжда орден „Св. св. Кирил и Методий“ първа степен на проф. Константин Кацаров, посмъртно. \r\n2011 г. \r\n42-то Народно събрание приема: \r\n1. Закон за изменение на Закона за административно-териториалното устройство на Република България. \r\n2. Закон за ратифициране на Меморандума за разбирателство относно изпълнението на Норвежкия финансов механизъм 2009–2014 между Република България и Кралство Норвегия \r\n2011 г. \r\n„Газпром” чрез дъщерното си дружество „НИС Петрол” ЕООД, регистрирано в края на август, започва навлизане на българския пазар на горива на дребно, като започва да изкупува масово бензиностанции. В България има общо 3122 бензиностанции, от които 1300 принадлежат на членовете на Българската петролна и газова асоциация. \r\n2008 г. \r\nГеорги Пирински, в качеството му на председател на 40-то Народно събрание, участва на международна конференция, посветена на правата на човека и казва: „Основно предизвикателство за всички, ангажирани в обществения живот, е предизвикателството за справедливостта”. \r\n1989 г. \r\nПо предложение на двете парламентарни групи - на БКП и на БЗНС, Тодор Живков е освободен от длъжността председател на Държавния съвет. На мястото на Живков е избран Петър Младенов, който от 17 декември 1971 г. (тогава е назначен на мястото на загиналия при съмнителни обстоятелства Иван Башев) до този момент е заемал поста министър на външните работи. Създава се комисия за подготовка на проект за промяна на конституцията начело с Петър Младенов. Член 273 от Наказателния кодекс се декриминализира и така се признава свободата на мнения и се амнистират осъдените по този член. Извършват се промени в съставите на Държавния и Министерския съвет. \r\n1956 г. \r\nСтреснато от събитията в Унгария, Политбюро на ЦК на БКП решава да се въведат в \"трудововъзпитателните общежития\", т. е. в лагера в Белене, \"най-опасните за реда и сигурността на страната вражески и престъпни елементи\". В същото решение се предвижда да се отнеме софийското жителство на \"ония капиталистически и кулашки елементи и разни криминални рецидивисти, за които има данни, че работят против народната власт\". Лагерът официално е открит със заповед на министъра на вътрешните работи Георги Цанков от 22 декември 1956 г. Там още в края на ноември обаче има 580 души, като част от тях са освободени и в края на годината остават 394 души. До 1962 г. през Белене минават над 1200 души, от които 150 умират в лагера в резултат на издевателствата на надзирателите и непосилния труд. \r\n1940 г. \r\nСъстои се посещение на цар Борис III в Берлин. Българският цар отхвърля предложението на А. Хитлер и Й. Рибентроп за присъединяване на България към Тристранния пакт. \r\nТристранният пакт (Берлински пакт) е съюзен договор между Германия, Италия и Япония. Подписва се на 27 септември 1940 г. в Берлин от министрите на външните работи на Германия - Й. Рибентроп, на Италия - Г. Чано, и на Япония - С. Курусу. С пакта се осигурява взаимодействието между тези държави при завладяването и преразпределението на света. В специален секретен протокол се набелязва създаването на обединени комисии за разрешаването на военни, военноморски и икономически въпроси. На 20, 23 и 24 ноември 1940 г. към Тристранния пакт се присъединяват последователно Унгария, Румъния и Словакия. България се включва в него на 1 март 1941 г. Слага се край на политиката на неутралитет и страната ни става сателит на Германия. Със сключването на спогодбата Клодиус-Попов (1941 г.) и спогодбата Нойбахер (1941 г.) България се обвързва и икономически с Германия. Страната ни скъсва или свежда до минимум дипломатическите си отношения с другите страни извън Германия. Тристранният пакт престава да съществува след разгрома на Германия и Япония в края на Втората световна война (1939-1945 г.). \r\n1915 г. \r\nПо време на Първата световна война се формират Македонска и Моравска (за земите в сръбските граници до 1912 г.) военно-инспекционни области с центрове Скопие и Ниш (на 29 ноември по нов стил). Началници са ген. Рачо Петров и ген. Васил Кутинчев. На 30 декември там са въведени българските закони. \r\n1897 г. \r\nЗапочва работата на Ефорията (Настоятелството) на Университета в състав: министър Иван Вазов (председател), Иван Ев. Гешов, Георги Янкулов, Стефан С. Бобчев, Константин Стоилов и Е. Н. Пулиев. До края на 1904 г. сумата от 6 000 000 лв. е прехвърлена в БНБ. \r\n1896 г. \r\nПровеждат се избори за ІХ-то Обикновено народно събрание (на 29 ноември по нов стил). Спечелени са от управляващата Народна партия. Гласуват 30 % от избирателите. \r\nНародната партия (Народняшка партия) е политическа партия, създадена през лятото на 1894 г. след падането на първия стамболовистки режим като политическа опора на заместилия го кабинет на д-р К. Стоилов. Нейното основно ядро образуват привържениците на бившата Консервативна партия в Княжество България и Народната партия (Съединистка) в Източна Румелия. За лидер на партията е определен д-р К. Стоилов, а след неговата смърт ( 1901 г.) е заместен от Ив. Ев. Гешов. Народната партия изразява интересите на едрия банков и търговско-промишлен капитал. По времето на своето самостоятелно управление (1894-1899 г.) тя прокарва редица закони за стимулиране на икономическото развитие на страната. Във външната си политика Народната партия е за сближаване с Русия, без да се нарушават приятелските връзки на България с останалите велики сили. Спрямо балканските страни провеждала курс на добросъседски отношения. \r\nНародната партия е начело на управлението на страната няколко пъти. Като самостоятелна политическа формация Народната партия просъществува до 1920 г., когато се обединява с Прогресивнолибералната партия и образува Обединената народнопрогресивна партия. Печатен орган на Народната партия е вестник \"Мир\". \r\n1881 г. \r\nСветият синод на Българската екзархия започва обсъждането на проекти за екзархийски устав под председателството на екзарх Йосиф I, продължаващо около месец (29 ноември по нов стил). Обсъждат се и 13 правилника за църковно управление. \r\nЕкзарх Йосиф I (светско име: Лазар Йовчев) е български екзарх, обществен и просветен деец, почетен член на Българското книжовно дружество (днес Българска академия на науките). Роден е на 5 май 1840 г. в Калофер. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието й в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Ст. Стамболов и К. Стоилов успява да запази седалището на Българската екзархия в Цариград и да издейства нови берати (султански укази) за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война (1912-1913 г.) Йосиф I премества седалището на Българската екзархия в българската столица. Умира на 20 юни 1915 г (03 юли по нов стил). На тази дата са родени : \r\n1946 г. \r\nРоден е Георги Марков - български историк; професор, д-р на историческите науки (2000 г.), директор на Института по история към БАН (от 1993 г.), специалист по нова българска история и международни отношения на следосвобожденска България. Съчинения: “Българо-германски отношения (1931-1939 г.)” (1984 г.), “Върховете привличат мълнии” (1989 г.), “България в Балканския съюз срещу Османската империя, 1912-1913 г.” (1989 г.), “Българско крушение 1913 г.” (1991 г.), “История на България вкратце” (1992 г.), “Парола “Сабя”. Заговорите и превратите на Военния съюз” (1992 г.), “Камбаните бият сами” (1994 г.), “Голямата война и българският ключ за европейски погреб, 1914-1916 г.” (1995 г.), “Нашумелите международни афери на Третото българско царство” (1998 г.), “Светът през ХХ век” (2000 г.), “Поуки за държавници” (2001 г.). \r\n1935 г. \r\nРоден е Димитър Буйнозов - български театрален и филмов актьор. Дебютира в \"Тайната вечеря на Седмаците\" (1957 г.). Роли: \"Партизани\" (1958 г.), \"А бяхме млади\" (1951 г.), \"13 дни\" (1964 г.), \" С пагоните на дявола\" (1967 г.; тв), \"Откраднатият влак\" (1971 г.), \"Не се обръщай назад!\" (1971 г.), \"Над Сантяго вали\" (1976 г.), \"По дирята на безследно изчезналите\" (1977 г.), \"Мера според мера\" (1981 г.), \"Черните рамки\" (1989 г.). Умира на 22 ноември 1995 г. в София. \r\n1933 г. \r\nРоден е Панчо Борисов Панчев - български писател, драматург. Завършва театрознание във ВИТИЗ (дн. НАТФИЗ) (1955 г.). Работи като редактор в Студията за документални филми (1956 г.), редактор във в-к \"Работническо дело\" (1957-1963 г.), в сп. \"Септември\" (1963-1966 г.), главен редактор на сп. \"Театър\" (1966-1969 г.) и на Студията за анимационни филми в Бояна (1969-1978 г.). Драматург на музикалния театър \"Ст. Македонски\" (1973-1978 г.), на Народен театър за младежта (1978-1989 г.) и Центъра за театрално-артистични прояви (1989-1991 г.). Автор на драматични произведения за деца, на либрета за музикално-сценични творби (оперите \"Антигона’43\", \"Славеят на госпожа Орхидея\", в съавт. с Вл. Башев), на сценарии за анимационни филми. Произведения: пиеси - \"Приказка за калпаците\" (1967 г.), \"Очи в очи\" (1968 г.), \"Има ли смисъл да утепваме мечка\" (1969 г.), \"Приказка за тиквата\" (1972 г.), \"Откриването на остров “Любомир\" (1973 г.), \"Голямото имане. Писмото\" (1976 г.), \"Покана от Париж\" (1982 г.), \"Произшествие\" (1984 г.), \"Червеният петел. Снежанка и седемте козлета\" (1987 г.); стихове - \"Неизречено на глас\" (1987 г.); гатанки - \"Зоологическа азбука\" (1988 г.), \"Гатанки цветанки. Азбука\" (1990 г.), \"Спортни гатанки. Азбука\" (1991 г.). \r\n1905 г. \r\nНа 17 ноември 1905 г. (29 ноември по нов стил) е роден Павел Христов Спасов - български писател, драматург. Следва право, завършва държавни науки в Свободния университет в София (1931 г.). Като ученик издава литературно списание заедно с брат си. През 1922-1924 г. е председател на редакционния комитет на сп. “Трезвеност”. От 1951 до 1974 г. е драматург на Държавния музикален театър в София. Дебютира в ученическото сп. “Юноша” (Русе) през 1919 г. Първият му сборник стихове “Репортажи” излиза през 1939 г. Други съчинения: “Огледало” (стихове, 1943 г.), “Шлеповете пътуват” (роман, 1943 г.), “Господата от Запад” (разкази, 1950 г.), “Хлябът на хората” (роман, 1952 г.), “В началото на века” (роман, 1957 г.), “Любовни сигнали” (разкази, 1962 г.), “Числото 13 и други подобни” (есета, 1963 г.), “Какво от това, че се обичат младите?” (есета, 1964 г.), драматични творби и либрета - “Бунтовната песен” (1955 г.), “Имало едно време” (1957 г.), “Шумът на тишината” (1959 г.), “Мадам Сан Жен” (1960 г.), “Подкрепи и мен ръката” (1966 г.) и др. Превежда художествена литература от немски, френски, английски и чешки езици; пише произведения за деца (“Белите коминочистачи”, 1955 г.; “Мацко при войводата”, 1956 г.; “Орелът”, 1960 г.). Умира на 23 юни 1980 г. в София. \r\n1887 г. \r\nНа 17 ноември 1887 г. (29 ноември по нов стил) е роден Васил Славов Киселков - български славист, чиито изследователски интереси са съсредоточени върху старобългарската литература; преводач, познавач на старобългарски език. Следва славянска филология в СУ, завършва образованието си в Загреб (1914 г.), където защитава докторска дисертация (1914 г.). Специализира славистика във Виена (1924-1925 г.). Преподавател по български език и литература в Софийската духовна семинария (1926-1950 г.). Интересите му са главно към българската литература от XIV-XV в. Превежда пространните жития на Кирил и Методий, беседата на Презвитер Козма, житията на Иван Рилски, Похвалното слово за патриарх Евтимий от Г. Цамблак, Рилската повест на Владислав Граматик и др. Умира на 10 април 1973 г. в София. \r\n1866 г. \r\nРоден е Стефан Тасев Тасев - български офицер, генерал-майор (29 ноември по нов стил). Завършва Военното училище в София (1885 г.). По време на Балканската война е командир на 26-ти пехотен Пернишки полк. През 1915 г. е назначен за началник на Военното училище. По време на Първата световна война (1915-1918 г.) е командир на VII-ма пехотна Рилска дивизия. След войната командва I-ва пехотна Софийска дивизия. През 1919 г. е уволнен от армията. \r\n1827 г. \r\nВъв Велико Търново е роден Петко Рачов Славейков - български поет, публицист, фолклорист и обществен деец. През 1842 г. – 1843 г. учи в Свищов при Емануил Васкидович. През есента на 1843 г. е учител в Търново. Взема дейно участие в борбата против фанариотския владика Панарет и пише сатира против него, заради което е изгонен от града. Учителства по селата и започва да събира народни песни и пословици. До 1848 г. издирва около 2 263 песни. По това време започва да пише стихове, превежда от руски език. През 1848 г. отива в Плевен, но скоро се премества във Враца и Берковица, гонен навсякъде от фанариотските владици. Установява се по-дълго в Елена при Н. Михайловски. През 1851 г. издава първите си книги - “Смесна китка”, “Песнопойка”, “Басненик”. Пише поемата “Бойка войвода” (1853 г.), съчинява бунтовни песни. Един от заговорниците е в бунта на Капитан Дядо Никола. Учителства в Търново и Трявна (1857-1862 г.). Като учител в Търговище (1863 г.) издава сатиричния в-к “Гайда”. След кратък престой във Варна (1864 г.) заминава с големия си син Иван за Цариград, където е поканен да редактира българския превод на Библията. Там издава в-к “Гайда” (1863-1867 г.), “Македония” (1866-1872 г.), “Ружица” (1871 г.), “Пчелица” (1871 г.), “Читалище” (1872-1873 г.), “Звънчатий глумчо” (1873 г.), “Шутош” (1873-1874 г.), “Костурка” (1874 г.). Сътрудничи на почти всички български вестници и списания, издава повече от 60 книги - оригинални и преводни, активно участва в борбата за църковна независимост. През 1872 г. в-к “Македония” е спрян от турското правителство, а Славейков е арестуван и вкаран в затвора заради статията “Двете касти и власти” от Св. Миларов. Излиза от затвора материално разорен. По това време създава “Изворът на белоногата” (1873 г.). През 1874 г. заминава за Одрин, където открива българска гимназия. По време на Априлското въстание (1876 г.) пише борчески стихотворения, арестуван и изпратен в Одринския затвор. Посреща руски войски и застава начело на българското управление в Стара Загора. Свидетел е на опожаряването на града от Сюлейман паша; в пожара изгаря целият му архив с огромна сбирка от народни песни и 15 000 пословици, както и много от неиздадените му стихотворения. Помага на руските войски в прехода през Стара планина и придружава ген. Скобелев в похода му до Сан Стефано. След Освобождението се включва активно в обществения живот на страната: председател е на Народното събрание (1880 г.), министър е на просвещението и вътрешните работи (1880-1881 г.). Издава в-к “Остен” (1879 г.), “Целокупна България” (1879 г.), “Независимост” (1880-1883 г.), “Търновска конституция” (1884 г.), “Истина” (1886 г.), “Софийски дневник” (1886 г.), “Правда” (1888 г.). Умира на 1 юли 1895 г. На тази дата умират :  \r\n2012 г. \r\nУмира българският изкуствовед Иван Бенчев. Роден е на 1 ноември 1944 г. в гр. Ловеч.  Завършва Езиковата гимназия в Ловеч и Художествената академия в Краков, Полша със степен магистър. След това следва история на изкуството и славистика в Бонския университет, Германия. \r\nОт началото на 70-те години живее и работи в град Бон като реставратор, консерватор и специалист по опазване историческите паметници на изкуството. Дейността му предимно е в едноименната Рейнска служба в бившата столица на Федерална Република Германия. \r\n1982 г. \r\nУмира Петър Павлов Панчевски (име в СССР: Пьотр Георгиевич Павлов) - български военен, армейски генерал; единственият българин, служил в Съветската армия и получил генералско звание. Роден е на 25 януари 1902 г. в с. Бутан, Врачанско. Завършва педагогическо училище в Лом (1923 г.) и участва в Септемврийския селски бунт. Емигрира в Югославия. От 1925 г. е в СССР. Завършва Военноинженерно училище в Ленинград (дн. Санкт Петербург) през 1929 г. и Военноинженерна академия \"В. Куйбишев\" в Москва (1936 г.). Участва в Гражданската война в Испания (1936-1939 г.) и в Отечествената война (начело на инженерни войски на 24-та армия). Завръща се в България през 1945 г. Командир на обединение (1949-1950 г.), министър на народната отбрана (1950-1958 г.). Народен представител (1950-1961 г.). Посланик в КНР (1958-1962 г.). \r\n1931 г. \r\nУмира Георги Атанасов (Маестрото) - родоначалник на българското оперно творчество. Роден е на 6 май 1882 г. в Пловдив. Първите си уроци по пиано взема при композитора П. Пипков. На 15 години постъпва с помощта на свой роднина в Букурещкото музикално училище. Без да го завърши, заминава по-късно в Италия - гр. Пезаро, за да учи в музикалния лицей \"Росини\". Работи като военен капелмайстор в България. Първата си опера \"Борислав\" пише през 1911 г. по едноименната драма на И. Вазов. Следват \"Гергана\" (1917 г.), \"Запустялата воденица\" и \"Цвета\" - всички с битов сюжет; исторически опери: \"Косара\" (1926 г.), \"Алцек\" (1930 г.). Автор на детските оперети \"Болният учител\" (1909 г.), \"За птички\" (1911 г.), \"Самодивското изворче\" (1912 г.), \"Златното момиче\" (1914 г.), \"Малкият герой\" (1915 г.). Значителни са заслугите на Маестрото като творец на песни и маршове, като оперен и симфоничен диригент. Умира в Италия. \r\n1924 г. \r\nУмира Христо Юрданов - български военен деец, полковник. Роден е на 14 август 1864 г. в занаятчийско семейство в Котел. Завършва Болградската гимназия, а след Освобождението - Военното училище в София (1884 г.). В Сръбско-българската война (1885 г.) е командир на Кюстендилската опълченска дружина. Участва в боя за с. Плоча (2 ноември 1885 г.), като допринася за отблъскване на противника през първия ден на войната. Напуска бойното поле тежко ранен. През Балканската война (1912-1913 г.) е командир на VII-ми пехотен Преславски полк. Проявява се в боя при Караагач (15 – 20 октомври 1912 г.) и атаката на Чаталджанската позиция (4 – 5 ноември), когато спасява полковото знаме. В Междусъюзническата война (1913 г.) е командир на II-ра бригада от VII-ма пехотна Рилска дивизия. \r\n1893 г. \r\nУмира Александър I Батенберг – княз на България от 1879 г. до 1886 г., генерал и хесенски принц (29 ноември по нов стил). Роден е на 5 април 1857 г. (17 април по нов стил) във Верона (Италия). Племенник е на руския император Александър II. Участва като доброволец в Руско-турската освободителна война (1877-1878 г.). Избран е за български княз от Първото Велико Народно Събрание на 17 април 1879 г. по препоръка на руския император и със съгласието на Великите сили, подписали Берлинския договор (1878 г.). Още с встъпването си на престола Александър I Батенберг изразява недоволство от ограничените правомощия, които му предоставя Търновската конституция. Затова се насочва към съюз с Консервативната партия (чиито водители още по време на Учредителното събрание (1879 г.) се обявяват за олигархично управление) и с нейна помощ се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър I извършва отдавна замисления държавен преврат, след който суспендира (отменя) конституцията и въвежда т.нар. режим на пълномощията (1881-1883 г.). Но този акт не дава очакваните резултати, напротив, князът губи до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър I е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър I от престола. Въпреки извършения контра преврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. По негово желание след смъртта му е погребан в София, където му е издигнат мавзолей. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.17", "title": "Денят 17 ноември в българската история"}
{"url": "http://www.focus-news.net/news/2018/11/17/2591442/burgas-300-detsa-i-roditeli-shte-uchastvat-v-atraktivno-kulinarno-shou-v-zala-mladost.html", "text": "300 деца и родители ще участват в атрактивно кулинарно шоу заедно с мастършеф Севда Димитрова в зала „Младост“. Това съобщиха от пресцентъра на  Община Бургас . Неговото мото е „Вкусна есен“, а готвачите ще приготвят вкусни храни по здравословни рецепти. Състезанието ще се проведе от 11.00 часа в зала „Младост“.  \r\nВ кулинарния празник ще участват 32 училища и детски градини от община Бургас. Всяко учебно заведение ще бъде представено от свой отбор, съставен от пет деца и трима родители. Всеки отбор в рамките на 15 минути ще приготви ястие по избрана от него рецепта, след което ще го представи пред публиката. \r\nКулинарните произведения ще бъдат оценени от жури и заснети от фотограф. След края на състезанието рецептите на участниците ще бъдат събрани в специална книжка. Заедно с тях ще бъдат поместени и снимки на ястията. \r\nСлед състезателната част мастършеф Севда Димитрова ще представи интересни блюда, в които са комбинирани здравословни храни. В края на състезанието всеки от участниците ще получи книжка със здравословни рецепти. \r\nКулинарното състезание са организира от Община Бургас и е част от нейната програма за здравословното хранене. То е своеобразна кулминация на седмицата, посветена на здравословния начин на живот.", "date": "2018.11.17", "title": "Бургас: 300 деца и родители ще участват в атрактивно кулинарно шоу в зала „Младост“"}
{"url": "http://www.focus-news.net/news/2018/11/17/2591438/denyat-v-17-noemvri-v-svetovnata-istoriya.html", "text": "На тази дата през 1989 г. със студентските демонстрации в Прага започва „Бархатната революция”. Началото й е поставено с мирна студентска демонстрация в Прага, която е потушена чрез насилие от полицията. Това събитие предизвиква допълнителни протести от 19 ноември до края на декември. Към 20 декември броят на протестиращите е намален от половин милион на 200 000. Обща двучасова стачка, включваща всички жители на Чехословакия, се състои на 27 ноември.  \r\nНа 17 ноември 1855 г. шотландският изследовател на Африка Дейвид Ливингстън открива водопадите на река Замбези, които кръщава на името на кралицата на Великобритания - Виктория.  \r\nПрез 1922 г. официално към Русия е присъединена областта Сибир. \r\n2017 г.  \r\nЕвелин Увевър-Крос става първата жена-премиер на Аруба след общите избори през 2017 г. през септември. \r\n2017 г.  \r\nСградата на парламента на Камерун е напълно унищожена от пожар през нощта. Пожарникарите са дошли на мястото два часа, след като пламъците са избухнали в сградата на парламента в столицата Яунде. \r\n2017 г.  \r\nНад 200 предполагаеми членове на престъпната банда от салвадорски произход МС-13 са арестувани при голяма полицейска операция в САЩ. \r\n2015 г. \r\nИзлекуван е последния болен от Ебола в Гвинея. Епидемията убива над 11 хиляди души в Западна Африка. \r\n2014 г. \r\nАвстралия и Китай сключват меморандум за подписване на споразумение за свободна търговия. Меморандумът заключват китайския президент Си Цзинпин и австралийския премиер Тони Абът на церемония в Канбера. Споразумението променя икономическия модел на Австралия от износ най-вече въглища и желязна руда, към износ на земеделска продукция за азиатските пазари. Китай е най-големият търговски партньор на Австралия с обща стойност от 130 милиарда долара. \r\n2013 г. \r\nВ Чили се провеждат президентски и парламентарни избори. \r\n2012 г. \r\nВ Сиера Леоне се провеждат парламентарни и президентски избори. \r\n1997 г. \r\nНа територията на храма на Хатшепсут в египетския град Луксор край Нил мюсюлмански екстремисти откриват огън по чуждестранни туристи. Загиват 61 души, сред които и българката Силвия Узунова. Убийците от Луксор се вдъхновяват от идеите на първоучителя си Хасан ал Банна, който е основателят на организацията \"Мюсюлмански братя\". \r\n1996 г. \r\nСлед изстрелване се разбива руският космически апарат “Марс 8”. Това е един от най-скъпо струващите космически апарати на Русия. \r\n1993 г. \r\nНа Търг в Ню Йорк е продадена антикварна дамска чанта за 189 хиляди долара. Това е рекордна цена за чанта в света. \r\n1989 г. \r\nСъс студентските демонстрации в Прага започва „Бархатната революция”. Началото й е поставено, на 17 ноември 1989 г., с мирна студентска демонстрация в Прага, която е потушена чрез насилие от полицията. Това събитие предизвиква допълнителни протести от 19 ноември до края на декември. Към 20 декември броят на протестиращите е намален от половин милион на 200 000. Обща двучасова стачка, включваща всички жители на Чехословакия, се състои на 27 ноември.  \r\nЗаобиколена от други разпадащи се социалистически страни, Комунистическата партия на Чехословакия обявява на 28 ноември, че се отказва от монопола си във властта. Свалена е бодливата тел на границата със Западна Германия и Австрия в началото на декември. На 10 декември президентът Густав Хусак назначава първото некомунистическо правителство в страната от 1948 г. и подава оставка. Александър Дюбчек е избран за говорител на федералния парламент на 28 декември, а Въклав Хавел става президент на Чехословакия на 29 декември 1989. \r\n1988 г. \r\nБеназир Бхуто е избрана за министър-председател на Пакистан. Получава образованието си в Радклиф и Оксфорд. Тя е първата жена, станала глава на правителство в мюсюлманска страна. \r\n1970 г. \r\nНа Луната е изпратен първият съветски самоходен апарат “Луноход-1”.  \r\nНа 10 ноември съветският съюз изстрелва космическия кораб “Луна-17”, който след една седмица достига лунната повърхност. На повърхността на Луната излиза първият самоходен апарат “Луноход-1”, който изпраща снимки от повърхността на спътника на Земята в продължение на 11 месеца. \r\n1948 г. \r\nКрайцерът  „Аврора” е закотвен за постоянно в р. Нева.  \r\nАврора е крайцер на Балтийския флот, един от символите на Октомврийския болшевишки преврат от 1917 г. На вода е от 1903 г., участва в морския бой в залива Цусима приз 1905 г. Вечерта на 7 ноември 1917 г. с халостен изстрел на оръдията си \"Аврора\" дава сигнал за атака на Зимния дворец. Днес корабът е исторически паметник, филиал на Централния военноморски музей от 1956 г. \r\nНа 7 ноември (25 октомври стар стил) избухва Октомврийската революция, организирана и извършена от болшевишката партия под ръководството на В. И. Ленин. Установена е диктатура на пролетариата, създадена е власт на Съветите. В Петроград е публикувано възвание към гражданите на Русия. С щурм е превзет Зимният дворец и е арестувано Временното правителство. На Втория конгрес на Съветите са приети Декрет за мира и Декрет за земята. Създадено е първото съветско правителство - Съвет на народните комисари начело с Ленин. \r\n1942 г. \r\nСъпругата на Чан Кай-ши уговаря президента на САЩ - Франклин Рузвелт да отмени планираната инвазия в Бирма. \r\nЧан Кай-ши (Цзян Цзе-ши) е китайски общественик, политик; генералисимус (от 1926 г.). Роден е на 31 октомври 1887 г. във Фънхуа, провинция Дзъджиън. Умира на 5 април 1975 г. в Тайпе, Тайван. \r\n1939 г. \r\nНемските власти закриват вузовете в Чехия. В Прага са разстреляни няколко студенти. Този ден е обявен за Международен ден на студентите. \r\n1939 г. \r\nБившият президент на Чехословакия Е. Бенеш създава в Париж  „Чешки Национален Комитет” \r\nЕдуард Бенеш е чешки общественик и държавник. Роден е на 28 май 1884 г. в Кожлани. Президент (1935-1938 г.), министър-председател (1921-1922 г.) и министър на външните работи (1918-1935 г.) на Чехия. Един от инициаторите, създателите и активните функционери на т. нар. Малка Антанта. Член на Съвета (1923-1927 г.) и председател на Комитета за сигурност (1927-1938 г.) на Обществото на народите. След нахлуването на Вермахта в Чехословакия (октомври 1938 г.) подава оставка като президент и заминава в САЩ, където е професор в Чикагския университет. След II-та световна война отново става президент на Чехословашката република (официално избран на 19 юни 1946 г.). Насилствено свален от поста под натиска на Съветския съюз и на Чехословашката комунистическа партия (февруари 1948 г.). Умира на 3 септември 1948 г. \r\n1938 г. \r\nВ Италия са приети антиеврейски закони. \r\n1922 г. \r\nОфициално към Русия е присъединена областта Сибир. \r\nСибир е територия, заемаща по-голямата част от Северна Азия (Русия). Простира се от Урал на запад до хребетите на Тихокеанския вододел на изток и от бреговете на Северния ледовит океан на север до Средна Азия на юг. Дължината от запад на изток - над 7 000 км, от север на юг - до 3 500 км. Площ - около 10 000 000 кв. км. Според природните особености се разделя на Западен и Източен Сибир. \r\n1920 г. \r\nЛиквидиран е Южният фронт след разгрома на войските на Врангел. \r\nПьотър Николаевич Врангел е руски дворянин, барон, гвардейски офицер, генерал-лейтенант (1917 г.). Роден е на 15 август 1878 г. в Санкт Петербург. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус; командващ Доброволческата армия (декември 1919 - януари 1920 г.), участва в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Автор на мемоари \"Записки\" (1928 г.). Умира 25 април 1928 г. в Брюксел. \r\n1915 г. \r\nПо време на Първата световна война се формират Македонска и Моравска (за земите в сръбските граници до 1912 г.) военно-инспекционни области с центрове Скопие и Ниш (на 29 ноември по нов стил). Началници са ген. Рачо Петров и ген. Васил Кутинчев. На 30 декември там са въведени българските закони. \r\n1893 г. \r\nЗеметресение в Туркменистан разрушава напълно град Кучан. Загиват около 18 хиляди души. \r\nТуркменистан е държава в Средна Азия. Площта й е 488 100 кв. км. Населението - 4 501 000 жители (1996 г.): туркмени, руснаци, узбеки, казахи, татари и др.; мюсюлмани. Столицата е Ашхабад, официалният език - туркменски. Парична единица - туркменски манат. Законодателен орган - еднокамарен парламент. \r\n1881 г. \r\nСъздадена е Федерация на американските профсъюзи (Американска Федерация на Труда). \r\n1869 г. \r\nОфициално се отваря за корабоплаване Суецкият канал. Той пресича Суецкия провлак. Свързва пристанищата на Средиземно /Порт Саид/ и Червено море /Суец/ през Суецкия провлак. Включва езерото Тимсах, Голямото горчиво езеро и канала Суец - Исмаилия - Порт Саид. \r\nЗакрит е в периода 1967-1976 г. във връзка с египетско-израелския конфликт. Реконструиран е от 1980 до 1982 година. Дължината му е 161 км., дълбочината 12,5-13 м, а широчина 120-318 м, без шлюзове. Приема се за условна географска граница между континентите Африка и Азия. \r\n1855 г. \r\nШотландският изследовател на Африка Дейвид Ливингстън открива водопадите на река Замбези, които кръщава на името на кралицата на Великобритания - Виктория.  \r\nДейвид Ливингстън е английски мисионер и пътешественик. Роден е на 19 март 1813 г. в Блантайр, графство Ланарк, Шотландия. В периода 1840-1873 г. извършва три пътешествия в Южна и Средна Африка. Изследва басейна на река Замбези, езеро Няса, езеро Танганика. Води борба срещу търговията с роби. Пръв пресича Южна Африка от Атлантическия до Индийския океан. Умира на 1 май 1873 г. до езерото Танганика. Тялото му е пренесено в Англия и погребано в Уестминстър. На негово име са наречени водопади на река Конго. \r\n1852 г. \r\nПруското правителство разпуска Съюза на комунистите на Карл Маркс. \r\nКарл Маркс е германски философ-материалист. Роден е на 5 май 1818 г. в Трир, Германия. Създател е на т. нар. диалектически и исторически материализъм. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. \r\nКарл Маркс умира на 14 март 1883 г. в Лондон. \r\n1800 г. \r\nКонгресът на САЩ провежда първото си заседание в новата столица, Вашингтон, а президентът Джон Адамс става първият американски президент, който се настанява в “ Белия дом”. \r\nВашингтон е столица на САЩ от 1800 г. Тя е резиденция на главните федерални власти и на президента на републиката. Вашингтон е основан през 1791 г. Наречен е в чест на първия президент на САЩ Джон Вашингтон. \r\n1800 г. \r\nНаполеон побеждава австрийските войски при Аркол (Ломбардия). \r\n1757 г. \r\nВ Санкт Петербург, Русия е основана Художествена Академия. Тя е висше учреждение в областта на пластичните изкуства. През 1764 г. Екатерина Велика я преименува на Имперската академия на изкуствата. На тази дата са родени : \r\n1966 г. \r\nРодена е Софи Марсо – френска актриса. На 14 години става знаменитост след участието си във филма “Купонът”, посветен на младежките проблеми. Снима се в саги и скандално-еротични филми, в които разкрива мащаба на своя талант при претворяване образите на изкусителки с упорит нрав и с богата и странна душевност. Участва в: “Купонът II” (1982 г.), “Фронт Саган” (1983 г.), “Луда любов” (1984 г.), “Полиция” (1985 г.), “Надолу към ада” (1985 г.), “Шуаните” (ТВ, 1988 г.), “Студентката” (1988 г.), “Моите нощи са по-красиви от вашите дни” (1990 г.), “Тихоокеанска градинка” (1990 г.), “Фанфан” (1993 г.), “Дъщерята на Д’Артанян” (1994 г.), “Смело сърце” (1995 г.), “Отвъд облаците” (1995 г.), “Маркизата” (1998 г.), “Сън в лятна нощ” (1999 г.), “Един свят не стига” (1999 г.), “Вярност” (2000 г.), “Фантомът на Лувъра” (2001 г.). \r\n1944 г. \r\nРоден е Дани Де Вито - американски актьор, режисьор и продуцент. Става известен с участието си в \"Полет над кукувиче гнездо\" (1975 г.). Трагикомичният му талант се проявява във \"Време за нежност\" (1983 г.), \"Парите на другите\" (1991 г.) и др. Комплексното си присъствие на касов режисьор и добър изпълнител на централни роли разкрива в \"Роман за камъка\", (\"В търсене на земния диамант\", 1984 г.), \"Хвърли мама от влака\" (1986 г.), \"Фалшивият диамант от Нил\" (1986 г.), \"Войната на семейство Роуз\" (1989 г.). Играе в: \"Хофа\" (1992 г.), \"Завръщането на Батман\" (1992 г.), \"Джак Мечока\" (1994 г.), \"Игра на пари\" (1995 г.), \"Сънсет парк\" (1996 г.), \"Матилда\" (1996 г.), \"Поверително от Ел Ей\" (1997 г.), \"Ударът\" (1997 г.), \"Целувката\" (1998 г.), \"Човек на луната\" (1999 г.), \"Да удавиш Мона\" (2000 г.), \"Кое е най-лошото нещо, което може да се случи\" (2001 г.), \"Обирът\" (2001 г.), \"Смърт за Смучи\" (2002 г.), \"Нещо друго\" (2003 г.). \r\n1942 г. \r\nРоден е Мартин Скорсезе - американски режисьор, актьор и продуцент. Завършва Кинофакултета на Колумбийския университет, в който впоследствие преподава кинорежисура. Дебютира с филма “Кой чука на моята врата?” (1969 г.), в който се открояват някои от характерните черти на творчеството му - автобиографизъм, засилен интерес към психологията на героите, а не толкова към събитието, точно описание на мястото на действието. Познаването на манталитета и бита на нюйоркските итало-американци от социалните низини му дава възможност да създаде първия си голям филм “Бедни улици” (1973 г.). Придържа се към жанровите рамки на Холивуд. Режисира филми, в които проблемите на аутсайдерите се решават с помощта на насилието и нетърпимостта. Режисьор на: “Берта от товарния вагон”, “Алис не живее вече тук” (1974 г.), “Шофьор на такси” (1976 г.), на мюзикъла “Ню Йорк, Ню Йорк” (1977 г.) “Итало-американец” (1974 г.), “Американско момче” (1978), “Последният валс” (1978), “Разяреният бик” (1980 г., обявен за най-добрия американски филм на 80-те години), “Кралят на комедията” (1982 г.), “През годините” (1984 г.), “Огледало, огледало” (ТВ, 1985 г.), “След полунощ” (1986 г.), “Цветът на парите” (1986 г.), “Последното изкушение на Христос” (1988 г.), “Чиракуване” (новела, 1989 г.), “Добри момчета” (1990 г.), “Нос Страх” (1991 г.), “Невинни години” (1993 г.), “Казино” (1994 г.). Продуцент е на много филми като “Мошениците” (1991 г.), “Лудото куче и Глория” (1993 г.), “Квачка” (1994 г.), “Удар в главата” (1997 г.), “Кундун” (1997 г.), “Изнесете мъртвите” (1999 г.), “Нюйоркски бандити” (2001 г.), “Дино” (2001 г.). \r\n1906 г. \r\nРоден е Соихиро Хонда – японски бизнесмен, основател на автомобилната компания “Хонда”. През октомври 1946 г. Сойчиро Хонда създава Honda Technical Research Institute, която две години по- късно се прекръства на Honda Motor Company. Всеки един автомобил, произведен до края на активното му участие в Honda Motor Co-1971 г, е тестван персонално от него. През 1989 г., основателят на корпорацията е първият азиатец, представен в американската Автомобилна зала на славата. Сойчиро Хонда умира през 1991 година. \r\n1902 г. \r\nРоден е Юджийн Пол Уайгнър - американски физик теоретик. Завършва Висшето техническо училище в Берлин (1925 г.); преподава в него (1928-1930 г.); от 1930 г. е в Принстънския университет в САЩ (проф. от 1938 г.). Един от първите, които прилагат методите на теорията на групите към ядрените и атомните проблеми. През 1936 г. заедно с Брайт предлага дисперсионна формула на ядрените реакции (формула на Брайт - Уайгнър). Създава фундаментални трудове по теория на разсейване на частиците и теория на твърдите тела. През 1942-1945 г. участва в разработката на първия ядрен реактор в Чикаго (Манхатън проект). Автор на трудове по теория на ядрените реактори и теория на атомното ядро. Член на Комисията по ядрена енергетика на САЩ (1952-1957 г., 1959-1964 г.). Лауреат на Нобелова награда за изследвания по теория на симетрията (1963 г.). \r\n1854 г. \r\nРоден е Луи Лиоте – френски маршал, военен министър на Франция (1916 – 1917 г.), губернатор на Мароко (1912-1916 г., 1917-1921 г.). Служил е в Индокитай (1894 г. до 1897 г.) , Мадагаскар (1897 г. – 1902 г.) и Алжир (1903—1910 г.). \r\n1790 г. \r\nРоден е Август Мебиус – германски математик, установил съществуването на едностранните повърхности. Мебиус пръв въвежда в проективната геометрия в координатната система и аналитичните методи на изследване. Установява нова класификация на кривите и повърхностите, както и общо понятие за проективните преобразувания. През 1858 г. установява съществуването на едностранните повърхности ( “Лентата на Мебиус”). \r\n1755 г. \r\nРоден е Луи XVIII- крал на Франция в годините 1814-1815 г. и 1815-1824 г. от династията на Бурбоните. По време на Великата френската революция е един от водачите на емиграцията. Завръща се във Франция след падането на империята и заточването на Наполеон I на о-в Елба. През 1815 г. Наполеон се връща във Франция и Луи ХVIII бяга в Белгия. Отново се връща след разбиването му при Ватерло. Царуването му е ознаменувано с \"бял терор\". Разтуря парламента, защото се оказва по-роялистки от самия крал. Води война с Испания (1823 г.). На тази дата умират : \r\n2013 г. \r\nУмира британската писателка, носителка на Нобелова награда Дорис Лесинг с псевдоним Джейн Сомърс. Родена е на 22 октомври 1919 г. в град Керманшах в Персия (дн. Бахтаран, Иран), след това семейството се премества в Африка. Нещастното й детство е една от причините тя да започне да пише. Омъжва се 2 пъти, като децата от първия й брак остават при баща си, а със сина от втория напуска Африка. Чести теми в нейните романи са конфликтите между различните култури, расовото неравенство, противоречието между личната съвест и общото благо. \r\n1917 г. \r\nУмира Огюст Роден – френски скулптор. Роден е на 12 ноември 1840 г. в Париж. От 1854 г. учи в Парижката школа за декоративни изкуства; работи известно време в севърския порцеланов завод. Живее в Брюксел, където прави редица монументално-декоративни скулптури. През 1875 г. посещава Италия. Вдъхновен от \"Вратите на Рая\" (Гиберти, Флоренция) той работи над огромната композиция \"Вратите на Ада\", останала недовършена, от която \"Адам и Ева\" (1881 г.), \"Целувката\" (1886), \"Трите сенки\" (1880 г.) и \"Мислителят\" (1880-1900 г.) имат сила и значение на самостоятелни произведения. В своето творчество следва традициите на големите майстори на античността и Ренесанса, като създава реалистични творби с дълбок замисъл. За него сянката и светлината са конструктивни компоненти, които не нарушават здравата триизмерна форма. В късните му творби се засилва живописната експресивност - \"Гражданите на Кале\" (1884 г.), паметникът на Виктор Юго (1897-1898 г.), паметникът на Балзак (1897 г.). С тези произведения Роден става основоположник на импресионизма в скулптурата. \r\n1796 г. \r\nВ Царско Село (днес Пушкин) умира Екатерина ІІ Алексеевна (София Фредерика Августа Анхалт-Цербска) – руска императрица от 28 юни 1762 г. Родена е на 2 май 1729 г. в Щетин. Произхожда от беден немски княжески род. Омъжена е за наследника на руския престол (1745 г.), бъдещия император Петър III. Високо интелигентна, образована, с много широка обща култура, Екатерина ІІ бързо научава руски език и получава дълбоки и подробни знания за Русия и нейните проблеми. Скоро след коронясването на Петър III, с помощта на гвардията прави преврат и заема престола. Коронясана е в Москва на 22 септември 1762 г. Продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. А. Безбородко, А. В. Суворов и др. Общува с много видни свои съвременници - Волтер, френски енциклопедисти и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европейски интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция, Русия заема целия бряг на Черно море, от устието на р. Дунав до р. Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна. Екатерина II има и добри литературно-публицистични способности. Под нейно ръководство излиза сатиричното списание \"От всякъде по нещо\". Оставя драматични съчинения: комедиите \"О, време!\", \"Измамникът\", \"Именният ден на г-жа Ворчалкина\" и др.; приказки за деца \"Приказка за царския син Хлор\", \"Приказка за царския син Тевей\"; исторически произведения: \"Записки за руската история\", \"Антидот\" и др. Нейните \"Записки\" и допълненията към тях са интересен източник за историята на ранните години от живота й и началото на царуването й. \r\n375 г. \r\nУмира Валентиниан I - е римски император (364 – 375 г.). Роден е в Панония около 321 г. През 364 г. е провъзгласен за император в град Никея във Витиния, след което прави по-малкия си брат Валент съимператор. Империята е разделена между тях двамата като източниците провинции са под управлението на брат му, а той поема Западната част на империята.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.17", "title": "Денят в 17 ноември в световната история"}
{"url": "http://www.focus-news.net/news/2018/11/17/2591437/sofiya-negovo-preosveshtenstvo-belogradchishkiyat-episkop-polikarp-shte-oglavi-sveta-liturgiya-v-hram-sv-iliya.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишкия епископ Поликарп - викарий на Софийския митрополит, ще оглави архиерейска света Литургия в храм \"Св. Илия\", град София, ж.к, \"Дружба\"2.  Светата Литургия ще започне от 09.00 часа.  \r\nНикола Петков", "date": "2018.11.17", "title": "София: Негово преосвещенство Белоградчишкият епископ Поликарп ще оглави света Литургия в храм \"Св. Илия\""}
{"url": "http://www.focus-news.net/news/2018/11/17/2591439/varna-konferentsiya-maychinstvo-i-kariera-organizirana-ot-zheni-gerb-shte-se-provede-v-grada.html", "text": "Регионална конференция „Майчинство и кариера”, организирана от структурите на Жени ГЕРБ във Варна, Добрич и Бургас, ще се проведе от 10.00 ч. в хотел „Rosslyn Dimyat”. Това съобщиха от пресцентъра на  ПП ГЕРБ – Варна . \r\nФорумът ще бъде открит от председателя на Жени ГЕРБ Ирена Соколова, а в обсъждането на законодателните инициативи в подкрепа на работещите майки ще се включат заместник-министърът на труда и социалната политика Зорница Русинова и заместник-председателят на Комисията по труда, социалната и демографската политика в 44-то НС Светлана Ангелова. \r\nРепродуктивните проблеми на младите хора и въпроси, свързани със закъснялото майчинство, ще бъдат дискутирани с лекари и психолози. Темата за майките, които се стараят да бъдат отговорни родители и да имат успешна кариера, ще бъде разисквана и с работодатели и представители на неправителствения сектор. Специално участие във форума ще вземе и социалният антрополог доц. д-р Харалан Александров. \r\nПоканени да се включат са евродепутати, народни представители и общински съветници, представители на местни и национални институции, на неправителствени организации, настоящи и бъдещи майки, изправени пред предизвикателствата да съчетават грижите за семейството с успешната професионална реализация.", "date": "2018.11.17", "title": "Варна: Конференция „Майчинство и кариера”, организирана от Жени ГЕРБ, ще се проведе в града"}
{"url": "http://www.focus-news.net/news/2018/11/17/2591428/maykite-na-detsa-s-uvrezhdaniya-shte-dadat-preskonferentsiya-vav-vrazka-s-ostavkata-na-valeri-simeonov.html", "text": "От 09.15 часа пред Министерски съвет пресконференция ще дадат организатора на инициативата „Системата ни убива“ - Вера Иванова и основните участници в протестите за оставката на Валери Симеонов. Това съобщават от  инициативата .", "date": "2018.11.17", "title": "Майките на деца с увреждания ще дадат пресконференция във връзка с оставката на Валери Симеонов"}
{"url": "http://www.focus-news.net/news/2018/11/17/2591441/sofiya-shte-se-provede-shestoto-izdanie-na-nosht-na-teatrite.html", "text": "Ще се проведе шестото издание на Нощ на театрите. Това съобщиха от пресцентъра на  Столична община . Стотици събития в 15 български града на разнообразни локации – от стандартните сцени в театрите през барове, музикални зали, търговски центрове, кина, галерии, алтернативни места, ще отпразнуват театралното изкуство и шестата Нощ на театрите. Програма по традиция ще започне от сутринта и ще продължи и след полунощ. Нощните персонажи ще са колоритни, темпераменти и още по-вдъхновени да застанат очи в очи със своята публика. Такава ще е и специалната фотосесия, в която традиционно участват всички творци, посветили се на европейския театрален форум. Тази година пред обектива на фотографа Диляна Флорентин застават любимите актьори Владо Пенев, Юлиан Вергов, Владо Карамазов, Ованес Торосян, Иван Бърнев, Дарин Ангелов, Деян Ангелов, Христо Мутафчиев, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева и Рая Пеева, световноизвестният български диригент Максим Ешкенази, прима балерината Марта Петкова и премиер солистът Никола Хаджитанев от Софийска опера и балет. Творческата концепция за цветните „персонажи“ е на The Smarts. Фотографиите ще бъдат включени в изложба на няколко места в София и Пловдив, сред които са Националната библиотека, Bulgaria mall и Mall Plovdiv. Чатботът на Владо Карамазов във Viber ще е информационен канал на шестото издание на европейската инициатива. Там всички почитателите на театралното изкуство ще намерят подробна информация за събитията, включени в програмата на Нощта, за посланиците и специалните проекти. Чатбот платформата Владроб Кънекто във Viber e последно поколение дигитален асистент, отговарящ на всички изисквания за безпроблемно и бързо намиране на информация. Театралните фенове „ще виждат“ през очите на актьорите. Интерактивна инсталация на комуникативно място в София, което все още се пази в тайна, ще покаже живота на посланиците на инициативата. Всеки ще може да застане очи в очи с тях и да погледне през техните очи. Кадрите в инсталацията ще бъдат POV и ще разкрият различни моменти от ежедневието на актьорите - репетиции, подготовка за представление, минаване на текст, грим и др. Нощ на театрите започна да се провежда в България преди 6 години благодарение на Фондация „Арт Проджектс“ и Фондация „Асоциация Информбюро“, които обединиха усилията си да реализират една доказала се в европейската практика платформа. Инициативата веднага стана част от „Европейска нощ на театъра“ и много бързо събра всички, имащи отношение към театъра и сцената, създаде и показа качественото театрално изкуство във всичките му институционални и неинституционални форми, без граници и без езикови, религиозни или етнически бариери. \r\nПрез 2018 г. Нощта на театрите ще e в 15 български града и едновременно в 11 европейски държави. Зад идеята на платформата стои Елеонора Роси от Франция. Нейният концептуален план се нарича „LA NUITÉE - THE INTERCULTURAL NIGHT OF EUROPEAN THEATER“ и е обнародван официално в Париж на 5 октомври 2009. В тази Нощ Театърът се превръща в основна тема и събира по едно и също време всички, които го обичат. Освен спектакли в театрите и на алтернативни места се случат множество срещи, дискусии, изложби, концерти, разходки зад кулисите, контакти и нови възможности за сближаване на театъра с неговата публика. Нощ на театрите 2018 е част от Календара на културните събития на Столична община и се осъществява с любезната подкрепа на Министерство на културата на Република България и Съюза на артистите в България. Международен партньор на инициативата е Асоциация „Европейска нощ на театъра”.", "date": "2018.11.17", "title": "София: Ще се проведе шестото издание на Нощ на театрите"}
{"url": "http://www.focus-news.net/news/2018/11/17/2591440/voa-zhertvite-na-pozharite-v-kaliforniya-stanaha-71-poveche-ot-1000-dushi-sa-v-neizvestnost.html", "text": "По официални данни броят на хората, които са в неизвестност от началото на огъня в Калифорния, вече надхвърля 1000, а загиналите в най-смъртоносните  пожари в историята на щата достигна числото 71, съобщава радио  VOA . \r\nШериф Кори Хонея е казал в петък, че списъкът на изчезналите жители само от четвъртък до петък се е увеличил с 631 имена. \r\nВ петък огнеборците са успели да потушат пламъците в някои участъци от битката си с огъня. Около 500 спасители вече цяла седмица работят в гористите местности в и около Парадайз, най-пострадалият град в северна Калифорния. Пламъците са превърнали града с 27 000 жители в пепел, унищожили са почти 12 000 сгради, в това число и поне 9 700 жилища, и продължават да заплашват с унищожаване нови хиляди постройки.  \r\nЕвакуирани са над 52 000 души, които в момента са настанени в различни приюти и подслони, мотели, при роднини и приятели и в други временни убежища. \r\nСпоред официалните служби в петък поне 25 човека са били изпратени в болница, заради избухване на епидемия, причинена от вируса „Норуолк“. \r\nВ петък са били затворени училищата, атракционите и туристическите обекти в крайбрежната област около Сан Франциско заради гъстия стелещ се дим от горския пожар.   \r\nПродължава да се разследва причината за пожарите, според официалните лица тя може да е и от искра при лошо функциониране на електрическо съоръжение.   \r\nБелият дом съобщи, че президентът Тръмп ще посети Калифорния в събота и ще се срещне с „отделни хора, засегнати от горските пожари“. Той предвижда да пътува до двата засегнати от огъня района на щата. Неговата визита е седмица след като обвини чиновниците от Калифорния за пожарите и заплаши да спре федералните пари. Той обаче не споменава в съобщенията си в Туитър за засушаването в Калифорния, което според много учени е симптоматично за климатичните промени, които настъпват.    Ивелина Ватова", "date": "2018.11.17", "title": "VOA: Жертвите на пожарите в Калифорния станаха 71, повече от 1000 души са в неизвестност"}
{"url": "http://www.focus-news.net/news/2018/11/17/2591445/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-vav-velingradskiya-hram-sv-troitsa-na-18-noemvri.html", "text": "В празничния за християните неделен ден, 18 ноември, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия във велинградския храм \"Св. Троица\", предаде репортер на  Агенция \"Фокус\" . Начало: 9.00 часа.   \r\nНикола ПЕТКОВ", "date": "2018.11.17", "title": "Пазарджик: Негово преосвещенство Константийският епископ Яков ще оглави архиерейска света Литургия във велинградския храм \"Св. Троица\" на 18 ноември"}
{"url": "http://www.focus-news.net/news/2018/11/17/2591447/sport-braziliya-pobedi-urugvay-s-10-v-kontrola.html", "text": "Бразилия победи Уругвай с 1:0 в контрола, играна на стадион „Емирейтс\" в британската столица Лондон. Единственото попадение бе отбелязано след дузпа в 76-тата минута, изпълнена от Неймар.  \r\nЗа отбора на Бразилия победата в Лондон бе пета поред. Уругвай допусна трета поредна загуба в серията приятелски мачове.", "date": "2018.11.17", "title": "Спорт: Бразилия победи Уругвай с 1:0 в контрола"}
{"url": "http://www.focus-news.net/news/2018/11/17/2591444/v-mu-pleven-shte-se-provede-shestoto-izdanie-na-denya-na-narodite.html", "text": "От 14.00 часа, Спортният комплекс „Проф. д-р Недко Кючуков“ при Медицински университет (МУ-Плевен) за шести пореден път ще се превърне в сцена, на която студентите на висшето училище ще представят своите държави – различни култури, традиционна кухня, бит, облекло, история, народни песни и танци. Това разнообразие от изпълнения на студенти от над 11 националности ще се разгърне по време превърналия се в традиция за МУ-Плевен Ден на народите (International Day). Това съобщиха от  Медицински университет - Плевен . \r\nСъбитието се организира по инициатива на чуждестранните студенти, съвместно с българските им колеги, и се осъществява с подкрепата на Ръководството на висшето училище. Целта е студентите да запознаят академичната общност и плевенската общественост с различните култури на родните си държави,  вярвайки, че познавайки националните си различия и особености, всички те ще станат по-сплотени и единни, за да живеят и учат заедно по-лесно.  \r\nВ програмата на събитието се включват над 250 студенти, водени от амбицията да представят своите култури от над 11 националности – България, Индия, Италия, Германия, Непал, Пакистан, Сомалия, Япония, Африка, Шри Ланка и др. Представянето на отделните държави е на отбори, чрез които студентите ще запознаят аудиторията с автентичните за страната си обичаи, облекло, песни и танци. Гостите на празника ще имат възможността да посетят специалните щандове на държавите и да опитат традиционната за тях кухня. За пореден път за участниците и гостите на събитието предстоят незабравими моменти, интересни награди и приятни изненади.  \r\nДенят на народите и тази година е посветен на благородна кауза. Събраните от входни такси средства ще бъдат дарени за деца в нужда. Доброволци от Българския червен кръст също ще гостуват на събитието, за да предоставят информация за есенната кръводарителска кампания.", "date": "2018.11.17", "title": "В МУ-Плевен ще се проведе Шестото издание на Деня на народите"}
{"url": "http://www.focus-news.net/news/2018/11/17/2591448/veliko-tarnovo-krepostta-tsarevets-shte-bade-obagrena-vav-lilavo-v-podkrepa-na-nedonosenite-detsa.html", "text": "Във вечерните часове крепостта „Царевец“ ще бъде обагрена в лилав цвят. Това съобщиха от пресцентъра на  Община Велико Търново . По този начин Общината и Общинската агенция по туризъм „Царевград Търнов“ за поредна година ще се включат в глобалната кампания по случай отбелязването на Световния ден  на недоносените деца.  \r\nМножество емблематични сгради в целия свят ще бъдат осветени в лилаво в знак на съпричастност със съдбата на преждевременно родените бебета и техните семейства. \r\nВ България инициативата е на фондация „Нашите недоносени деца“, в партньорство с Европейската фондация за грижа на новородените и Световния алианс срещу преждевременното раждане. Крепостта „Царевец“ ще бъде обагрена в лилаво в 20,00 ч. в съботната вечер и ще остане в този цвят 30 минути. \r\nВ последните години в Старата столица се проведоха поредица от общоградски благотворителни инициативи за отделението по неонатология към Областната болница „Д-р Стефан Черкезов“, подкрепени и от местната власт. В резултат бяха закупени съвременен ехограф, два нови кувьоза и ламиранен бокс.", "date": "2018.11.17", "title": "Велико Търново: Крепостта „Царевец“ ще бъде обагрена във лилаво в подкрепа на недоносените деца"}
{"url": "http://www.focus-news.net/news/2018/11/17/2591443/a1-on-makedoniya-gartsite-otbelyazvat-45-ta-godishnina-ot-studentskiya-bunt-sreshtu-huntata.html", "text": "Гърците отбелязват 45-та годишнина от студентския бунт срещу хунтата, припомня македонската електронна медия  A1 On . \r\nВ навечерието възпоменателните събития гръцката полиция въведе драконовски мерки за сигурност в столицата Атина. Ангажирани са около пет хиляди полицейски служители, а съблюдаването на реда ще се следи и по въздух с хеликоптери и дрони. Голяма част от главните улици и булеварди в Атина, както и три от спирките на метрото, ще бъде затворени за движение.  \r\nТрадиционно годишнината от студентския бунт се отбелязва с протестен марш с начална точка Политехническия факултет, откъдето през 1973 г. започва борбата срещу хунтата, и завършва пред сградата на американското посолство в Атина. През изминалите години шествията често завършваха със сериозни инциденти и сблъсъци между полиция и демонстранти. \r\nОсвен в Атина, протестни маршове ще се проведат и в други градове в страната. Тереза Герова", "date": "2018.11.17", "title": "A1 On (Македония): Гърците отбелязват 45-та годишнина от студентския бунт срещу хунтата"}
{"url": "http://www.focus-news.net/news/2018/11/17/2591446/sergey-lavrov-zapadat-uporito-se-opitva-da-prevarne-balkanite-v-platsdarm-sreshtu-rusiya.html", "text": "Западът предприема упорити опити да превърне Балканския полуостров в плацдарм срещу Москва. Това заяви министърът на външните работи на Руската федерация Сергей Лавров в интервю за сръбския ежедневник  Telegraf , цитирано от информационната агенция  TACC . \r\n„След края на Студената война западните държави се отказаха от съвместната работа за оформяне на архитектурата на равнопоставена и неделима сигурност в Евроатлантическия регион, за което Русия настойчиво призоваваше. Вместо това избраха пътя за разширяване на контролираното от тях геополитическо пространство, създаването на нови разделителни линии на европейския континент. Например, през 1999 г., грубо нарушавайки международното право, бомбардираха Югославия в продължение на два и половина месеци, а след това в опит да легиримират агресията признаха едностранно провъзгласената независимост на Косово“, подчерта първият дипломат на Москва пред белградското издание.  \r\nСъгласно думите му, един от резултатите от антируската линия на Запада „стана режисираният и подкрепяният от Вашингтон и европейските страни въоръжен пуч в Киев от февруари 2014 г. В резултат Украйна, която имаше всичко необходимо, за да стане успешна и процъфтяваща страна, се оказа въвлечена в кървава междуособица“, допълни Лавров. \r\n„Остава впечатлението, че уроците от украинската трагедия не са научени на Запад. Днес се предприемат упорити опити Балканите да се превърнат в още един плацдарм срещу Русия. От страните в региона се изисква следния избор: или с Москва, или с Вашингтон и Брюксел“, подчерта руският външен министър. \r\n„Ние знаем, че върху Белград се оказва сериозен натиск с цел да принудят страната да се откаже от взаимноизгодното сътрудничество с нас. Сръбките братя се противопоставят уверено на това. В Москва оценяват самостоятелния и многовековен независим външнополитически курс на Сърбия, който – разбира се, съм уверен, че отговаря на основните интереси на вашия народ“, коментира Лавров. Тереза Герова", "date": "2018.11.17", "title": "Сергей Лавров: Западът упорито се опитва да превърне Балканите в плацдарм срещу Русия"}
{"url": "http://www.focus-news.net/news/2018/11/17/2591450/shumen-kampaniya-za-sabirane-na-stari-avtomobilni-gumi-shte-se-provede-v-grada.html", "text": "Община Шумен организира двудневна кампания за събиране на излезли от употреба автомобилни гуми. Това съобщиха от пресцентъра на  Общината . Събирането започва в събота, 17 ноември, и ще продължи в неделя, 18 ноември, от 8.00 до 17.00 часа. Могат да се предават гуми с диаметър до 22.5 цола. Определеният за целта терен се намира между Колодрума и задния вход на градския стадион „Панайот Волов“ в Шумен. Община Шумен има сключен договор с организация по оползотворяване на излезлите от употреба гуми, която има ангажимент за транспортиране", "date": "2018.11.17", "title": "Шумен: Кампания за събиране на стари автомобилни гуми ще се проведе в града"}
{"url": "http://www.focus-news.net/news/2018/11/17/2591451/mezhdunarodnata-reytingova-agentsiya-fitch-potvardi-dalgosrochniya-i-kratkosrochniya-krediten-reyting-na-balgariya-bbb-sas-stabilna-perspektiva.html", "text": "Международната рейтингова агенция Fitch потвърди дългосрочния и краткосрочния кредитен рейтинг на България ‘BBB’ в чуждестранна и местна валута със стабилна перспектива. Това съобщиха от пресцентъра на  Министерството на финансите . Краткосрочният рейтинг в чуждестранна и местна валута също се запазва - ‘F2’. Оценката на рейтинга е подкрепена от стабилните външни и публични финанси, както и надеждната политическата рамка за поетапно присъединяване към еврозоната. Ограниченията пред рейтинга са по-ниските нива на доходите, в сравнение със средното равнище за страните с рейтинг ‘BBB’ и демографските предизвикателства, които биха могли да ограничат растежа и да утежнят на държавните финанси в дългосрочен период.  \r\nАгенцията очаква икономическият растеж през 2018 г. да остане близък до отчетения през миналата година, на ниво от 3,7 %, преди да се забави през 2019 г. до 3,5 % и 3 % през 2020 година. Вътрешното търсене ще бъде подкрепено от политиката на увеличение на заплатите в бюджетния сектор и минималната работна заплата, както  и от очакваното ускорение в усвояването на средства по европейските фондове.  \r\nАгенцията ревизира прогнозата си за ускоряване на средногодишната инфлация до 3 % през 2019 г., при 2,8 % през 2018 година.  \r\nПаричната политика оперира в условията на стабилен режим на валутен борд към еврото, констатират от рейтинговата агенция. Нетните чуждестранни активи на България се очаква да достигнат до 33 % от БВП, а коефициентът на външната ликвидност ще достигне 343 % през 2018 г., по оценки на Fitch, които са високи в сравнение с медианата на държавите с рейтинг ‘BBB’, съответно от 5,3 % и 143,7 % и ще останат ключови предимства пред рейтинга през прогнозния период. \r\nВ областта на публичните финанси България също изпреварва страните от сравнителния анализ. Fitch очаква положителното бюджетно салдо да се запази, като в края на 2018 г. ще бъде в размер на 0,5 % от БВП, при очакван дефицит средно в размер на 2,4 % за останалите страни от ‘BBB’ групата. Държавният дълг също остава далеч по-нисък от средния за страните със същия рейтинг, както и спрямо повечето държави членки на ЕС. През прогнозния период Агенцията очаква публичният дълг да продължи да намалява, като през 2020 г. ще падне до 19,5 % от БВП. \r\nЕкспертите отчитат също по-добрата външна финансова позиция на България спрямо по-голямата част от страните в същата рейтинг-група. Посочват се също така подобрената конкурентоспособност и излишъка по текущата сметка.   \r\nФакторите, които заедно или поотделно биха довели до повишаване на рейтинга са: по-висок потенциален растеж на БВП в средносрочен период; ускореното сближаване до нивата на доходите в страните с по-висок рейтинг; напредък в процеса на присъединяване към еврозоната.  \r\nОсновните фактори, които заедно или поотделно биха довели до понижаване на рейтинга са: възобновяване на външните дисбаланси и/или влошаване на конкурентоспособността; фискални дефицити, които биха повишили държавната задлъжнялост; реализиране на рисковете за бюджетния баланс, свързани с материализиране на условните задължения на държавните предприятия.", "date": "2018.11.17", "title": "Международната рейтингова агенция Fitch потвърди дългосрочния и краткосрочния кредитен рейтинг на България ‘BBB’ със стабилна перспектива"}
{"url": "http://www.focus-news.net/news/2018/11/17/2591454/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-mitropolitskiya-hram-sv-vmtsa-marina-na-18-noemvri.html", "text": "На 18 ноември, неделя, с благословението на Негово Високопреосвещенство, Пловдивския митрополит Николай, Преосвещеният Знеполски епископ Арсений ще отслужи архиерейска света Литургия от 09.00 часа в митрополитския храм „Св.вмчца Марина”, град Пловдив, предаде репортер на  Агенция \"Фокус\" . След светата Литургия ще бъде отслужена заупокойна молитва по повод Световния ден за възпоменаване на жертвите от пътнотранспортни произшествия.  \r\nНикола Петков", "date": "2018.11.17", "title": "Пловдив: Негово преосвещенство Знеполският епископ Арсений ще оглави архиерейска света Литургия в митрополитския храм \"Св. вмца Марина\" на 18 ноември"}
{"url": "http://www.focus-news.net/news/2018/11/17/2591455/veliko-tarnovo-mokri-i-chastichno-zaledeni-sa-patishtata-po-usoynite-mesta-v-oblastta-nastilkite-sa-obraboteni.html", "text": "Мокри и частично заледени са пътищата по усойните места в областта, настилките са обработени. Спокоен е трафикът във Велико Търново в почивния ден, предаде репортер на  Радио „Фокус” – Велико Търново . Пътните настилки в града са сухи. Времето e облачно. Температурата на въздуха е 1 градус. Натоварено е движението по бул. „България“, ул. „Никола Габровски“ и ул. „Васил Левски“, както и на пътен възел „Качица“ и ул. „Магистрална“ във Велико Търново. Всички светофарни уредби в града работят нормално.  \r\nПредимно сухи са пътните настилки на територията на областта, по усойните места - мокри и частично заледени, но обработени. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.11.17", "title": "Велико Търново: Мокри и частично заледени са пътищата по усойните места в областта, настилките са обработени"}
{"url": "http://www.focus-news.net/news/2018/11/17/2591456/plovdiv-patishtata-v-planinskite-rayoni-na-oblastta-sa-zaledeni-na-mesta-no-nastilkite-sa-obraboteni-i-prohodimi.html", "text": "Пътищата в планинските райони на областта са заледени на места, но настилките са обработени и проходими. Трафикът по основните направления се извършва нормално и без затруднения. Това съобщиха за  Радио „Фокус“ – Пловдив  от Областното пътно управление. Натоварено движение се отчита по пловдивския участък на АМ „Тракия“. Пътните настилки в равнинната част на областта са предимно сухи. Проходът Троян - Кърнаре е отворен за движение на всички моторни превозни средства. До 30 ноември движението по пътя Югово - Лъки ще се осъществява в една лента поради пропадане на част от пътното платно. Преминаването се регулира с пътни знаци. Също до 30 ноември движението по пътя Пловдив - Асеновград ще се извършва двупосочно в едното платно в посока Асеновград поради ремонтни дейности. Все още е ограничено движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Асеновград - Смолян. \r\nДвижението на територията на град Пловдив също се извършва нормално и без затруднения. Засилено автомобилно движение се отчита в централната градска част и по входно-изходните артерии. Пътните настилки на територията на града са сухи и нормално проходими. За времето от 09.00 до 14.00 часа днес се въвежда временно ограничение на движението по Панаирния мост в града. Причината са строително-монтажни дейности за премахване на дефектирала коледна украса. Моторните превозни средства ще се движат в едната пътна лента. Призовават се водачите да карат автомобилите си с повишено внимание. \r\nТони МИХАЙЛОВ", "date": "2018.11.17", "title": "Пловдив: Пътищата в планинските райони на областта са заледени на места, но настилките са обработени и проходими"}
{"url": "http://www.focus-news.net/news/2018/11/17/2591453/varna-60-godishen-mazh-e-zaginal-pri-katastrofa-mezhdu-lek-i-tovaren-avtomobil-na-patya-dobrich-varna-v-rayona-na-aksakovo.html", "text": "60-годишен мъж е загинал при катастрофа на пътя Добрич - Варна в района на Аксаково. Това съобщиха от  ОДМВР - Варна . Сигналът за инцидента е подаден тази сутрин около 05.50 часа. 60-годишният шофьор на лек автомобил \"Опел\", по време на движението си губи контрол над автомобила, навлиза в лентата за насрещно движение и се блъска в товарен автомобил \"МАН\". Водачът на лекия автомобил е загинал на място. Изясняват се причините и обстоятелствата за възникването на инцидента. На място текат действия по разследване на случая. В района на Аксаково водачите да преминават с повишено внимание. Пътуващите трябва да шофират внимателно и заради ниските температури и особеностите на пътя.", "date": "2018.11.17", "title": "Варна: 60-годишен мъж е загинал при катастрофа между лек и товарен автомобил на пътя Добрич - Варна в района на Аксаково"}
{"url": "http://www.focus-news.net/news/2018/11/17/2591457/makfaks-makedoniya-ratko-mladich-se-vklyuchi-na-zhivo-v-efir-na-srabska-televiziya.html", "text": "Бившият началник-щаб на армията на Република Сръбска по време на войната в Босна и Херцеговина Ратко Младич, който изтърпява наказанието си за военни престъпления, се включи на живо в ефира на сръбска телевизия, предава македонската информационна агенция  „Макфакс“ . \r\nМладич бе включен в сутрешното шоу на белградския телевизионен канал „Хепи“. По-късно Хелена Егелстон, говорител на Механизма за международни наказателни съдилища, увери, че се разследва как се е стигнало до изявлението му в ефир. „Задържаните нямат право да разговарят с медиите без разрешение от съда\", подчерта Егелстон, като същевременно допълни: „Това е нарушение на правилата за задържане и започнахме текущо разследване\". Уточнява се, че след „инцидента“ с пропуска в охраната на Младич е разпоредено наблюдение на всички негови телефонни разговори през следващия месец. \r\nГост в сутрешния блок на телевизията бе Дарко Младич, синът на Ратко Малдич, лидерът на Сръбската радикална партия Воислав Шешел и депутатът от руската Дума Павел Дорохин. Поводът за поканата им бе промоция на книгата „Генерал Младич: Последната битка, спомени от интервюта и документи\", издадена от руския Комитет за защита на Ратко Младич, председател на който е Дорохин. В предаването Дарко Младич позвъни на баща си по мобилния телефон.  \r\nМладич е в затвора в Схевенинген, Нидерландия, от юни 2011 г. Той бе арестуван в Сърбия след 16 години в бягство. Тереза Герова", "date": "2018.11.17", "title": "„Макфакс“ (Македония): Ратко Младич се включи на живо в ефир на сръбска телевизия"}
{"url": "http://www.focus-news.net/news/2018/11/17/2591459/varna-shofyorite-tryabva-da-preminavat-s-povisheno-vnimanie-v-rayona-na-aksakovo-zaradi-izvarshvane-na-ogled-na-myastoto-na-katastrofata-pri-koyato-zagina-60-godishen-mazh.html", "text": "Шофьорите трябва да преминават с повишено внимание в района на Аксаково заради извършване на оглед на мястото на катастрофата, при която загина 60-годишен мъж, предаде репортер на  Радио „Фокус“ – Варна . От полицията призовават водачите да съобразят скоростта и с ниските температури и особеностите на пътя.  \r\nПо данни на Агенция „Пътна инфраструктура“ времето над страната е предимно облачно. Слаб вятър духа в областите Добрич, Търговище, Варна и Шумен. Пътните настилки са предимно сухи, на места мокри, а по усойните и планински райони - частично заледени, но обработени. Временна организация на движение е въведена по част от пътя Златни пясъци – Варна заради ремонтни дейности. В участъка от км 99+000 до км 100+100 движението се осъществява двупосочно в дясното платно, а от км 94+000 до км 90+800 трафикът се осъществява двупосочно в лявото платно. В посока Бургас движението от км 0+000 до км 8+600 се осъществява  двупосочно в едното платно в посока Варна – Бургас поради ремонтни дейности на асфалтовата настилка. Работи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. Шофьорите трябва да се движат с повишено внимание по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока Варна – София. Движението в този участък се осъществява в дясно платно двупосочно заради ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.17", "title": "Варна: Шофьорите трябва да преминават с повишено внимание в района на Аксаково заради извършване на оглед на мястото на катастрофата, при която загина 60-годишен мъж"}
{"url": "http://www.focus-news.net/news/2018/11/17/2591458/gabrovo-10-sm-e-snezhnata-pokrivka-na-prohoda-shipka-dve-mashini-sa-pochistvali-patnite-nastilki-prez-noshtta.html", "text": "10 см е снежната покривка на прохода Шипка, две машини са почиствали пътните настилки през нощта. Пътищата на територията на областта са сухи, като по високите места са възможни мокри участъци. Това съобщи за  Радио „Фокус” - Велико Търново  дежурният в Областно пътно управление – Габрово. Времето в цялата област е облачно. Температурата на въздуха е 1 градус. През прохода Шипка се преминава без проблеми. Две машини на Областно пътно управление са извършвали почистване и опесъчаване на пътищата в областта. Няма допълнително въведени ограничения и затворени пътни участъци. Не са регистрирани и пътни инциденти в областта. В прохода Шипка остава в сила ограничение за автомобили над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, като срокът е до 22 юни 2019 г. \r\nНадежда КРЪСТЕВА", "date": "2018.11.17", "title": "Габрово: 10 см е снежната покривка на прохода Шипка, две машини са почиствали пътните настилки през нощта"}
{"url": "http://www.focus-news.net/news/2018/11/17/2591462/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо сухи, в планинската част – на места мокри. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срокът е до 26 ноември 2018 г. \r\nРадослава МУРДЖЕВА", "date": "2018.11.17", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради ремонт"}
{"url": "http://www.focus-news.net/news/2018/11/17/2591463/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през  ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.11.17", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/11/17/2591464/komsomolyskaya-pravda-balkani-turskiyat-poslanik-v-kosovo-e-postradala-pri-tezhka-katastrofa-kray-prishtina.html", "text": "Посланикът на Турция в Косово Кивилчим Килич е пострадала при тежка катастрофа недалеч от Прищина, съобщава руският вестник  „Комсомольская правда“ (Балкани) . \r\nИнцидентът се е случил през нощта на 16 ноември на пътя Прищина-Гниляне в района на село Мрамор. В катастрофата са участвали три автомобила. Съобщава се за трима загинали и четирима пострадали, сред които и турският дипломат. Не се привежда информация за състоянието на Килич. Причините за пътно-транспортното произшествие се изясняват. Тереза Герова", "date": "2018.11.17", "title": "„Комсомольская правда“ (Балкани): Турският посланик в Косово е пострадала при тежка катастрофа край Прищина"}
{"url": "http://www.focus-news.net/news/2018/11/17/2591465/mrrb-udalzhava-se-srokat-v-koyto-agentsiyata-po-geodeziya-kartografiya-i-kadastar-tryabva-da-nadgradi-informatsionnata-si-sistema.html", "text": "С две години се удължава срокът, през който Агенцията по геодезия, картография и кадастър ще може да усъвършенства предоставяните електронни административни услуги. Това съобщиха от пресцентъра на  Министерство на регионалното развитие и благоустройството . Това предвижда проект на постановление, с което срокове, посочени в преходните и заключителните разпоредби на постановлението за изменение и допълнение на Тарифа №14 за таксите, които се събират в системата на Министерството на регионалното развитите и благоустройството и от областните управители, се удължават.  \r\nПроектът е публикуван за обществено обсъждане на интернет страниците на МРРБ и на Агенцията по геодезия, картография и кадастър, както и в Портала за обществени консултации. Коментари и становища по него могат да бъдат правени в 14-дневен срок. \r\nДо края на 2020 г. Агенцията по геодезия, картография ще трябва да направи анализ на нормативната уредба и описание на работите и бизнес-процесите, да надгради и оптимизира кадастрално-административната информационна система и интегрираната информационна система на кадастъра и имотния регистър. Освен това хартиените документи, съдържащи се в досиетата на недвижимите имоти, и хартиените документи в деловодния архив на службите по геодезия, картография и кадастър ще бъдат дигитализирани.  \r\nИзпълнението на тези дейности ще позволи на Агенцията по геодезия, картография и кадастър да надгради информационната система и така да подобри качеството на предоставяните на потребителите услуги. Те не са реализирани досега поради обжалвания на обществената поръчка за избор на изпълнител.", "date": "2018.11.17", "title": "МРРБ: Удължава се срокът, в който Агенцията по геодезия, картография и кадастър трябва да надгради информационната си система"}
{"url": "http://www.focus-news.net/news/2018/11/17/2591466/varna-spokoyna-e-obstanovkata-na-teritoriyata-na-oblastta-nyama-natrupana-snezhna-pokrivka.html", "text": "По доклади на оперативните дежурни към общинските съвети за сигурност обстановката във Варненска област е спокойна. Това съобщиха за  Радио „Фокус“ – Варна  от Областна администрация – Варна. През последното денонощие няма натрупана снежна покривка, въпреки слабите валежи. Пътните настилки в областта са предимно сухи и нормално проходими при зимни условия. Всички населени места са с нормално електрозахранване и водоснабдяване. Пристанището и летището във Варна функционират нормално. \r\nМарияна ВАЛЕНТИНОВА", "date": "2018.11.17", "title": "Варна: Спокойна е обстановката на територията на областта, няма натрупана снежна покривка"}
{"url": "http://www.focus-news.net/news/2018/11/17/2591467/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път-19 Симитли – Гоце Делчев. Това съобщи за  Радио „Фокус“ – Пирин  дежурният служител в Областно пътно управление – Благоевград. Шофьорите трябва да карат внимателно в тези райони, за да бъдат избегнати инциденти. През нощта няма регистрирани тежки пътни инциденти, няма и новообразували се свлачища. В област Благоевград няма въведени ограничения за движението на моторни превозни средства. Интензивен е трафикът по основните пътни артерии в благоевградска област – автомагистрала „Струма“ и главен път Е-79, както и по второкласен път-19 Симитли – Гоце Делчев. Стационарни камери има в района на Монца и в град Кресна. \r\nЛивия НИНОВА", "date": "2018.11.17", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/11/17/2591468/plovdiv-na-ofitsialna-tseremoniya-shte-badat-nagradeni-pobeditelite-v-petiya-natsionalen-konkurs-za-risunka-ese-i-stihotvorenie-posveteni-na-denya-na-hristiyanskoto-semeystvo.html", "text": "В града ще бъдат наградени победителите в Петия национален конкурс за рисунка, есе и стихотворение, посветени на Деня на християнското семейство. Това съобщиха за  Радио „Фокус“ – Пловдив  от Пловдивската митрополия. Награждаването ще се състои от 11.00 часа в епархийския салон при храм „Св. преп. Петка” в града. С благословението на Негово Високопреосвещенство Пловдивския митрополит Николай, Знеполският епископ Арсений ще отслужи молебен в храма. В салона ще бъдат изложени всички рисунки, участвали в конкурса. Входът е свободен за граждани. \r\nТони МИХАЙЛОВ", "date": "2018.11.17", "title": "Пловдив: На официална церемония ще бъдат наградени победителите в Петия национален конкурс за рисунка, есе и стихотворение, посветени на Деня на християнското семейство"}
{"url": "http://www.focus-news.net/news/2018/11/17/2591452/tsvetan-tsvetanov-gerb-ostavkata-na-valeri-simeonov-ne-me-iznenada-koalitsionnoto-sporazumenie-s-obedineni-patrioti-ne-se-promenya.html", "text": "Оставката на Валери Симеонов не ме изненада, коалиционното споразумение с „Обединени патриоти“ не се променя. Това каза зам.-председателят на ПП ГЕРБ и председател на ПГ на партията Цветан Цветанов в предаването „Тази събота“ по  бТВ . На въпрос счупва ли се правителството след оставката на Валери Симеонов, ако може да се позовем на думите на премиера Бойко Борисов в края на октомври, Цветанов коментира: „Тези думи на премиера бяха ако ние като коалиционни партньори настояваме за неговата оставка. Тогава може би щеше да се счупи правителството и цялостната конструкция“. „Вчерашният акт на Валери Симеонов е след съгласуване с неговата Парламентарна група и коалиционните му партньори в малката коалиция. Убеден съм, че това, което ще продължим да правим е да изпълним ангажимента си към майките на деца с увреждания“, обясни той. Цветанов припомни, че на второ четете в социална комисия е приет Законът за хората с увреждания. „Сега в момента изпълняваме втория си ангажимент за Закона за личната помощ. Това ще продължи“, каза още той.  \r\n„Оставката на Валери Симеонов не ме изненада, защото в последните няколко дни самият той е имал подобни изказвания в по-тесен формат. Казвал е, че за него властта не е всичко“, заяви Цветанов. На въпрос тежал ли е Валери Симеонов като воденичен камък, Цветанов обясни: „При всички положения се фокусира едно по-голямо внимание към коалицията и по-специално към Валери Симеонов“. Според Цветанов този акт ще успокои обстановката. „Когато има напрежение не е продуктивна и законодателната и изпълнителната власт. От ситуацията правителството излиза по-работоспособно“, уточни той.  \r\n„Ще трябва да продължим да работим с Валери Симеонов, защото е лидер на една от формациите, с които формираме коалиционното си споразумение. Убеден съм, че с действията си, а не с изказванията, е допринасял за достатъчно добра работоспособност в политиките, които сме успели да реализираме в настоящия момент“, поясни той. Цветанов допълни, че дали НФСБ ще издигне номинация за мястото на Симеонов е решение на малката коалиция и да бъде предложено на коалиционен съвет на ГЕРБ и ОП.  \r\nПо думите му оставката няма да всее напрежение в малката коалиция.", "date": "2018.11.17", "title": "Цветан Цветанов, ГЕРБ: Оставката на Валери Симеонов не ме изненада, коалиционното споразумение с „Обединени патриоти“ не се променя"}
{"url": "http://www.focus-news.net/news/2018/11/17/2591470/pernik-negovo-preosveshtenstvo-belogradchishkiyat-episkop-polikarp-shte-oglavi-na-18-noemvri-nedelnata-sveta-liturgiya-v-hram-sv-nikolay-grad-tran.html", "text": "В празничния за християните неделен ден, на 18 ноември 2018 г., с благословението на Негово светейшество Българския патриарх и Софийски митрополит Неофит, архиерейска света Литургия в храм \"Св. Николай\", град Трън, ще бъде оглавена от Негово преосвещенство Белоградчишкия епископ Поликарп - викарий на Софийския митрополит, предаде репортер на  Агенция \"Фокус\" . \r\nСветата Литургия ще започне от 09.30 часа. След нея в храма ще бъде организиран празник за Въведение Богородично – Ден на православната християнска младеж и семейство. \r\nНикола Петков", "date": "2018.11.17", "title": "Перник: Негово преосвещенство Белоградчишкият епископ Поликарп ще оглави на 18 ноември неделната света Литургия в  храм \"Св. Николай\", град Трън"}
{"url": "http://www.focus-news.net/news/2018/11/17/2591471/sliven-ofitsialno-shte-bade-otkrito-parvoto-izdanie-na-rali-sprint-v-grada.html", "text": "Първото издание на Рали спринт Сливен ще се проведе тази събота и неделя. Официалното откриване ще се състои в 16.00 часа на площад „Хаджи Димитър“. Това съобщиха от пресцентъра на  Община Сливен . \r\nСъстезанието ще се проведе по пътя към връх „Българка“ и местността Абланово. Стартът ще бъде даден в неделя от 10.00 часа Във връзка с провеждането на състезанието, в неделя от 9.00 часа пътят от гр. Сливен към връх Българка ще бъде затворен за движение на МПС. \r\nЗа спортното мероприятие, което ще протече в 5 скоростни етапа, заявки за участие са подали 39 екипажа, между които са шампионите в изминалите 2 шампионата, както и топ пилоти от страната. \r\nСпециално за публиката е предвиден и специален скоростен етап в неделя в района на зала „Асеновец“ – кв. „Клуцохор“ от 14.30 часа. \r\nЦеремонията по награждаването ще се състои в района на старта на специалния етап, веднага след приключването му. Движението в района ще бъде ограничено след 13.00 часа, като ще има създадена временна организация на движението. \r\nОрганизатори са Община Сливен, АСК „Булсим“, АСК „Дианел“ и АСК „Проспийд“.", "date": "2018.11.17", "title": "Сливен: Официално ще бъде открито Първото издание на Рали спринт в града"}
{"url": "http://www.focus-news.net/news/2018/11/17/2591449/telma-makedoniya-ungariya-otreche-da-e-pomagala-na-nikola-gruevski-da-napusne-makedoniya.html", "text": "От кабинета на министър-председателя на Унгария Виктор Орбан опровергаха медийните доклади, че официална Будапеща е оказала съдействие на бившия македонски премиер Никола Груевски да напусне родината си, предава скопският телевизионен канал  „Телма“ . \r\nНито Унгария, нито властите й са помогнали на Груевски, подчертаха от кабинета на Орбан. \r\nИнформацията докладва репортер на телевизията директно от Будапеща. Тереза Герова", "date": "2018.11.17", "title": "„Телма“ (Македония): Унгария отрече да е помагала на Никола Груевски да напусне Македония"}
{"url": "http://www.focus-news.net/news/2018/11/17/2591473/pazardzhik-v-panagyurishte-shte-se-provede-protest-sreshtu-visokite-tseni-na-gorivata.html", "text": "В Панагюрище ще се проведе протест срещу високите цени на горивата. Това съобщиха  организаторите  в социалната мрежа. Протестните действия се организират в социалните мрежи. Протестът ще започне пред Община Панагюрище, след което ще има шествие до паметника на Райна Княгиня, а началото е в 10.00 часа. На 18 ноември протестните действия ще продължат от 14.00 часа, като спорен пункт ще е чешмата пред ДЗС.", "date": "2018.11.17", "title": "Пазарджик: В Панагюрище ще се проведе протест срещу високите цени на горивата"}
{"url": "http://www.focus-news.net/news/2018/11/17/2591469/tsvetan-tsvetanov-gerb-v-momenta-stranata-ni-se-nuzhdae-ot-politicheski-konsensus-a-ne-ot-protivopostavyane.html", "text": "В момента страната ни се нуждае от политически консенсус, а не от противопоставяне. Това каза зам.-председателят на ПП ГЕРБ и председател на ПГ на партията Цветан Цветанов в предаването „Тази събота“ по бТВ.  Относно протестите в страната и кои искания са основателни, Цветанов коментира: „Въпрос на гледна точка и дебат. Ако съпоставим есента на  2013 г. и сега разликата е в полза на сегашното управление - възнагражденията са по-добри, а цените са по-ниски. В немалката си част има и една организация, която беше създадена за тези протести – желанието на БСП, на президента Радев, на някои от извънпарламентарните партии, това да е възможност да се търси оставка на правителството. Не смятам, че това е реванш. Реваншът е на избори”.  \r\nЦветанов определи изказванията на президента Радев от последните дни – „гражданите не са приоритет на сегашното управление и то губи доверието им. Българите ясно осъзнават, че всички действия и извинения оттук нататък на властта имат една цел да не загубят властта, с която са се сраснали“, като „безотговорно поведение на държавен глава, който трябва да се стреми да е обединител на нацията”. „Ако той има такива твърдения, нека ги изложи с конкретни факти“, заяви той. „Мога да кажа на г-н президента, че когато беше в Министерството на отбраната, съм бил вицепремиер и министър на вътрешните работи и дадох живота си, за да има реални политики в борбата с престъпността”, коментира Цветанов. По думите му страната се нуждае от политически консенсус, а не от политическо противопоставяне.  \r\nТой припомни, че президентът е имал възможността да състави „еднолично правителство”, което обаче е имало по-малко приходи в хазната, а в медиите е имало „съмнения” за голям разход в областта на отбраната (вероятно се визира сделката за покупка на изтребители, заради която между „Дондуков” 1 и 2 прехвърчат обвинения в лобизъм – б.р.). „Този човек не може да дава морални оценки за политическото състояние в страната“, коментира той. \r\nЦветанов изрази задоволство от предстоящата среща между държавния глава и премиера Бойко Борисов. Той отбеляза, че за 2 години Радев е имал достатъчно възможности да се запознае с управленската програма на кабинета. „ГЕРБ, премиерът или ПГ на партията никога не са вадили томахавка. В политиката винаги трябва да си с протегната ръка“, каза още той.", "date": "2018.11.17", "title": "Цветан Цветанов, ГЕРБ: В момента страната ни се нуждае от политически консенсус, а не от противопоставяне"}
{"url": "http://www.focus-news.net/news/2018/11/17/2591461/afp-mayk-pens-obeshta-che-sasht-shte-podvedat-pod-otgovornost-ubiytsite-na-dzhamal-hashogi.html", "text": "Американският вицепрезидент Майк Пенс обеща, че САЩ ще подведат под отговорност убийците на Джамал Хашоги, след медийните съобщения, че ЦРУ е стигнало до заключението, че саудитският принц Мохамед е зад убийството на журналиста, предава  AFP . \r\n„САЩ са твърдо решени да подведат под отговорност виновните за това убийство\", увери Пенс в кулоарите на срещата на върха на АТИС, която се провежда в Папуа-Нова Гвинея. Тереза Герова", "date": "2018.11.17", "title": "AFP: Майк Пенс обеща, че САЩ ще подведат под отговорност убийците на Джамал Хашоги"}
{"url": "http://www.focus-news.net/news/2018/11/17/2591460/yordanka-fandakova-gerb-dobro-e-reshenieto-za-ostavkata-na-valeri-simeonov-situatsiyata-e-predizborna-i-dosta-politicheski-sili-se-vazpolzvat-ot-vsyako-nedovolstvo.html", "text": "Добро е решението за оставката на Валери Симеонов, но да не забравяме, че ситуацията е предизборна и доста политически сили се възползват от всяко недоволство. Това каза зам.-председателят на ПП ГЕРБ Йорданка Фандъкова във връзка с оставката на Валери Симеонов в предаването „Събуди се“ по  Нова телевизия .  На въпрос правилно ли е постъпил Симеонов, Фандъкова заяви: „Това е едно очаквано и добро решение, което да позволи да продължи промяната в законодателството за децата с увреждания, защото това е най-важното. Майките и всички близки очакват по-скоро да се приемат законите, за да се позволи грижата за децата и техният живот да бъдат облекчени. Има заложени средства в бюджета. Нямаше смисъл всичко това да се забавя по една единствена причина. Беше добро решение“. \r\nОтносно това закъсняло ли е решението за оставката Йорданка Фандъкова коментира: „Нагнети се напрежение. По-рано трябваше да се получи извинение. Вероятно това щеше да даде повече спокойствие“.  „Въпросът е за средата, приемането. Работим по темата от много години. Най-важното е да се работи за приемането в обществото. Всички сме хора, на всеки може да се случи всичко и трябва да се научим да живеем заедно, с помощ към хората, които в момента имат нужда “, добави тя.  \r\n„Надявам се с оставката ситуацията да се успокои. Да не забравяме, че ситуацията е предизборна. Доста политически сили се възползват от всяко недоволство и  напрежение. Политиците, независимо от позицията им в дадения момент, трябва да търсят решение, а не да се състезават по надговаряне и по-цветен изказ. Това ми липсва и в поведението на опозицията. Не упреквам никого. Ако искаме да вървим напред трябва да имаме предложение. Да, критика категорично, защото много неща могат да се случат по- по-добър начин, но аз не чувам кой  е той“, каза още Фандъкова.", "date": "2018.11.17", "title": "Йорданка Фандъкова, ГЕРБ: Добро е решението за оставката на Валери Симеонов, ситуацията е предизборна и доста политически сили се възползват от всяко недоволство"}
{"url": "http://www.focus-news.net/news/2018/11/17/2591477/a1-on-makedoniya-prezidentat-na-albaniya-podpisa-ukaza-za-naznachavaneto-na-sander-leshi-za-ministar-na-vatreshnite-raboti.html", "text": "Президентът на Албания Илир Мета подписа указа за назначаването на Сандер Леши са нов министър на вътрешните работи на страната, предава скопската електронна медия  A1 On . \r\nМета даде съгласието си за кандидатурата на Леши три часа преди изтичане на крайния срок, предвиден в Конституцията на Република Албания. По-рано в петък албанският президент подписа указа за освобождаването на Леши от армейски чин бригаден генерал, с което откри пътя за назначаването му във вътрешнополитическото ведомство в Тирана.  \r\nПреди години Леши бе съветник на премиера Еди Рама по въпросите, свързани със сигурността. Номинацията му за поста на вътрешен министър предизвика напрежение между министър-председателя и президента на Албания. Тереза Герова", "date": "2018.11.17", "title": "A1 On (Македония): Президентът на Албания подписа указа за назначаването на Сандер Леши за министър на вътрешните работи"}
{"url": "http://www.focus-news.net/news/2018/11/17/2591475/veliko-tarnovo-v-grada-shte-se-provede-izlozhenieto-family-days-expo-posveteno-na-denya-na-hristiyanskoto-semeystvo.html", "text": "В града ще се проведе изложението Family Days Expo, посветено на Деня на християнското семейство. Това съобщиха от пресцентъра на  Община Велико Търново . Инициативата Family Days Expo е организирана от Фондация „Happy Mums“, в партньорство с Община Велико Търново и Агенция за организиране на събития Merian Events. Тя е първата по рода си в областта. Изложението е социално ориентирано и има за цел да обедини на едно място най-добрите търговски, общински и нестопански организации на регионално и национално ниво, които предлагат стоки и услуги в подкрепа на родителите и техните деца. \r\nСпециализираното изложение е посветено на предстоящия празник 21 ноември – Ден на християнското семейство, и цели обучаване на младите родители, чрез предоставяне на полезна информация и споделяне на семейните ценности по един по-забавен, неформален и развлекателен начин, чрез организирани работилници, игри и състезания, а водещ на събитието ще бъде Ники Априлов. \r\nАмбициите на организаторите е да превърнат Family Days Expo в ежегодно събитие, което да среща на едно място родителите от Централна Северна България с търговци, фирми и организации, чиито стоки и услуги ще ги подкрепят в новата им роля на родители. \r\nИнициативата Family Days Expo ще се проведе в Двореца на културата и спорта „Васил Левски“ в град Велико Търново. Работното време на изложението ще е от 11.00 часа до 18.00 часа днес и от 10.00 часа до 14.00 часа утре. \r\nВелико Търново е град, в който раждаемостта през последните години непрекъснато се покачва, но родителите от нашият регион остават встрани от възможността да се докоснат директно до компаниите и организациите предлагащи качествени стоки и услуги за бременната жена, майката, бебето, детето и семейството като цяло. \r\nЧрез средствата, заплатени за участието в изложението, всеки участник заявява позицията си на социално отговорна компания, подкрепяща каузата „За повече щастливи семейства“, подпомагайки освен дейността на Фондация „Happy Mums” и дейността на местният офис на Фондация „Искам бебе“ и Фондация „Здрави майки, здрави бебета“, които работят в името на всички онези жени, майки и деца при които нещата не се случват подредено, резонно и сигурно. \r\nПо време на изложението участниците ще имат възможност да представят и предложат на преференциална цена стоките и услугите, които предлагат пред нови потенциални клиенти, както от нашият град и региона, така и от съседни градове на територията на централна северна България, а също така и да участват в томболите, като предоставят продукти, които предлагат. \r\nТърговската част ще представлява щандове на водещи брандове на стоки и услуги за бременни, майки, деца и семейства, разположени на площ от 800 кв. м, на които посетителите ще имат възможността да тестват и закупят продукти или услуги директно от производителите/вносителите или доставчици на услуги.", "date": "2018.11.17", "title": "Велико Търново: В града ще се проведе изложението Family Days Expo, посветено на Деня на християнското семейство"}
{"url": "http://www.focus-news.net/news/2018/11/17/2591481/sergey-lavrov-mezhdunarodnata-obshtnost-tryabva-da-sadeystva-za-tarseneto-na-reshenie-na-problemite-v-bosna-i-hertsegovina-vreme-e-za-premahvane-na-vanshnite-protektorat.html", "text": "Международната общност трябва да съдейства за търсенето на решение на проблемите в Босна и Херцеговина. Това заяви министърът на външните работи на Руската федерация Сергей Лавров в интервю за сръбския ежедневник  Telegraf , цитирано от информационната агенция  TACC . \r\n„Убеден съм, че е необходимо предаването на отговорността за случващото се в отделните ентитети на местните органи на властта в съответствие с техните компетенции. Време е за премахване на външния протекторат, а именно апарата на Върховния представител в Босна и Херцеговина, който се превърна в рудимент. Задачата на международната общност се свежда до съдействие на страните в разширяване на спектъра на съвместните им интереси, в търсенето на собствени рецепти за компромисно решение на проблемните въпроси, включително реформа в правосъдната система, извеждането на чуждестранните специалисти от състава на Конституционния съд на страната. Доколкото знаем, избраният от сърбите член на Президиума на Босна и Херцеговина Милорад Додик също активно се застъпва за това“, подчерта Лавров. \r\nСъгласно думите му, Русия е най-последователният защитник на Дейтънското споразумение, в който са защитени суверенитетът и териториалната цялост на страната.  Тереза Герова", "date": "2018.11.17", "title": "Сергей Лавров: Международната общност трябва да съдейства за търсенето на решение на проблемите в Босна и Херцеговина, време е за премахване на външните протекторат"}
{"url": "http://www.focus-news.net/news/2018/11/17/2591478/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст . Времето е облачно и мъгливо по високите части на върховете. Вятърът е слаб до умерен. Сутрешните температури са от 0 до минус 10 - 11 градуса. Слаба е снежната покривка по върховете. Няма регистрирани инциденти през изминалото денонощие. \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470.", "date": "2018.11.17", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/17/2591482/varna-v-grada-shte-bade-predstavena-postanovkata-kapitalat-v-ramkite-na-initsiativata-noshtta-na-teatrite.html", "text": "Специално за Нощта на театрите от Черна гора пристига Кралският театър в Цетине, който ще представи постановката „Капиталът“ във Варна. Това съобщиха за  Радио „Фокус“ – Варна  от Театрално-музикалния продуцентски център. По традиция Центърът се включва в това събитие, което се провежда всяка есен по едно и също време в различни европейски страни. Театралната нощ ще продължи и на 18 ноември поради големия зрителски интерес. В програмата са включени най-новата постановка на Варненския драматичен театър „Драконът“ от Евгений Шварц на режисьора Явор Гърдев, премиерният спектакъл от тази година „Изборът на Марта“ от Жорди Галсеран на режисьора Георги Михалков и любимият на младата аудитория мюзикъл „Приключения опасни със герои сладкогласни“ на режисьора Костадин Бандутов, което ще бъде първото представление за деня е от 11.00 часа на сцена „Филиал“. Преди това във фоайето на Основна сцена ще бъде открит щанд за книги, а в 10.30 часа младите таланти от „Студио Театър“ на Стоян Радев и Веселина Михалкова ще се превърнат в живи манекени и облечени в сценични костюми на Мира Каланова от постановките „Бремен“, „Ричард III”, „Ревизор“, „Свекърва“ и „Вуйчо Ваньо“ ще посрещат зрителите. Това ще се случва преди всяко представление в рамките на инициативата. В 17.00 часа предстои откриването на изложба живопис на Тереза Зиковска „Очи в очи с театъра“.  \r\nПостановката „Капиталът“ ще бъде представена на Основна сцена от 18.00 часа, а от 20.00 часа зрителите ще могат да гледат третото за деня представление „Изборът на Марта“. Нощта на театрите продължава и утре, когато ще бъдат представени постановките „Зад обявите“ и „Драконът“. Първият спектакъл е на Варна Денс Театър със съвременна хореография на Надя Димокова по стихове на Ралица Генчева, който със средствата на танца, музиката и словото елегантно надниква зад обявите, за да разкаже различни човешки истории. От 19.00 часа в неделя на Основна сцена почитателите на големия български режисьор Явор Гърдев ще проследят най-новата му постановка „Драконът“ от Евгений Шварц, с която той триумфално се завръща на варненската театрална сцена след 10-годишно отсъствие. Това ще бъде едва четвъртото представление след премиерата на неостаряващата притча за въплъщенията на властта, пресъздадена сега със средствата на съспенса и иронията като антиутопия. \r\nМарияна ВАЛЕНТИНОВА", "date": "2018.11.17", "title": "Варна: В града ще бъде представена постановката „Капиталът“ в рамките на инициативата „Нощта на театрите“"}
{"url": "http://www.focus-news.net/news/2018/11/17/2591479/aktsenti-v-predavaneto-metronom-na-radio-fokus.html", "text": "След края на работното време на политиците в петъчната вечер лидерът на НФСБ Валери Симеонов подаде оставка като вицепремиер на България. Очаквана ли бе тази оставка на 26-я ден, какво я провокира? И спасен ли е авторитетът на правителството след нея? И след протеста протест – зад недоволството по площади и магистрали? Кой променя политическата ситуация у нас? Ще насочим фокуса си и към заявената среща между президентът Румен Радев и Бойко Борисов като председател на партия ГЕРБ. Събеседници в седмичното предаване \"Метроном\" на  Радио \"Фокус\"  са политологът Първан Симеонов и политическият анализатор Георги Харизанов.  \r\nКакво е да си председател на Народното събрание? Една година по-късно – каква е равносметката? Разговаряме с Цвета Караянчева за парламентарната мъдрост, доверието в депутатите и къде се нареждаме според Доклада на Европейската комисия за напредъка на България по Механизма за сътрудничество и проверка.  \r\nВ минутите до 13.00 часа ще тръгнем по следите на бягството на бившия македонски премиер Никола Груевски в Будапеща – кой му помага? „Кост“ ли е в гърлото на правителството на Виктор Орбан“? Какви варианти има пред унгарските власти?   \r\nСъбеседник по темата ще бъде Красимир Узунов, специалист по темата за Македония и проблемите на Балканите, президент на Агенция и национална радиоверига „Фокус“.  \r\nВ сезона на грипа – как да се предпазим? Късно ли е за ваксина и можем ли да разчитаме на хомеопатията? Какво място заема тя у нас? С какви заболявания може да се справи хомеопатията в 21 век? Какво е доверието у нас в нея? За да ни отговори на тези въпроси сме поканили главният държавен здравен инспектор д-р Ангел Кунчев.  \r\nА с доц. Павел Павлов, богослов, зам.-декан на Богословски факултет на Софийски университет „Св. Климент Охридски” ще сложим точка на предаването, засягайки темата за започналите 40-дневни Коледни пости – за постите в ума. Къде днес са добрите дела, разкаянието и  прошките? Какво е религиозното възпитание на българина? \r\nВодещ на днешното издание на предаването „Метроном“ е Милослава Ангелова.", "date": "2018.11.17", "title": "Акценти в предаването \"Метроном\" на Радио \"Фокус\""}
{"url": "http://www.focus-news.net/news/2018/11/17/2591474/sergey-lavrov-v-litseto-na-rusiya-nashite-srabski-priyateli-imat-nay-posledovatelniya-i-iskren-sayuznik-v-protsesa-na-razreshavaneto-na-kosovskiya-vapros.html", "text": "Москва е готова да разгледа всеки вариант за постигане на споразумение за Косово, стига то да бъде приемливо за Сърбия. Това заяви министърът на външните работи на Руската федерация Сергей Лавров в интервю за сръбския ежедневник  Telegraf , цитирано от информационната агенция  TACC . \r\n„Нашата позиция за Косово е добре известна, тя се базира на международното право, преди всичко, на Резолюция 1244 на Съвета за сигурност на ООН. Неизменно оказваме многостранно съдействие на нашите сръбски приятели в усилията, насочени към законното отстояване на интересите на Сърбия. Ако в Белград сметнат някой от вариантите за споразумение за приемлив, ние сме готови да го разгледаме“, поясни първият допломат на Москва в отговор на въпрос дали Русия е готова да подкрепи уреждането на кововския въпрос чрез демаркация между сърби и албанци.  \r\n„В лицето на Русия нашите сръбски приятели имат най-последователния и искрен съюзник в процеса на разрешаването на косовския въпрос. Убеден съм, че основната помощ от наша страна се съдържа в подкрепата на позицията на Белград на международната сцена, основаваща се на необходимостта от спазване на Резолюция 1244. Тази линия следваме и в ООН, включително в Съвета за сигурност, и в много други структури, включително ЮНЕСКО, Интерпол и Световната търговска организация“, подчерта Лавров, като същевременно увери, че „така ще действаме и занапред“. Тереза Герова", "date": "2018.11.17", "title": "Сергей Лавров: В лицето на Русия нашите сръбски приятели имат най-последователния и искрен съюзник в процеса на разрешаването на косовския въпрос"}
{"url": "http://www.focus-news.net/news/2018/11/17/2591485/sport-holandiya-pobedi-frantsiya-s-20-v-mach-ot-turnira-liga-na-natsiite.html", "text": "Холандия победи световния шампион Франция с 2:0 в мач от Първа група на Лига „А“ в турнира Лига на нациите. Домакините показаха по-офанзивна игра и заслужено спечелиха след попадения на Жоржиньо Вайналдум в последната минута на първата част и Мемфис Депай от дузпа в добавеното време. Така Холандия вече е на точка зад Франция, но световните шампиони нямат повече мачове. Всичко в групата ще се реши на последния двубой, който е между Холандия и Германия на 19 ноември. Холандия има нужда само от една точка, за първото място и плейофите. \r\nВенцислав ДРАГОМАНОВ", "date": "2018.11.17", "title": "Спорт: Холандия победи Франция с 2:0 в мач от турнира „Лига на нациите“"}
{"url": "http://www.focus-news.net/news/2018/11/17/2591487/otkrito-e-12-godishnoto-momche-ot-grad-stamboliyski-koeto-beshe-obyaveno-za-izdirvane-na-16-noemvri.html", "text": "Издирваното 12-годишно момче Даниел Ангелов Дехтеров е открито и предадено на близките му в град Стамболийски. Това съобщиха за  Радио „Фокус“ – Пловдив  от Областната дирекция на МВР. Издирването бе предприето вчера по молба на неговите родители. 12-годишното момче напусна дома си в град Стамболийски вчера сутринта и от тогава беше в неизвестност. \r\nТони МИХАЙЛОВ", "date": "2018.11.17", "title": "Открито е 12-годишното момче от град Стамболийски, което беше обявено за издирване на 16 ноември"}
{"url": "http://www.focus-news.net/news/2018/11/17/2591483/pazardzhik-v-peshtera-shte-bade-otbelyazan-svetovniyat-den-za-vazpomenanie-na-zhertvite-na-patnotransportni-proizshestviya.html", "text": "В Пещера ще бъде отбелязан Световният ден за възпоменание на жертвите на пътнотранспортни произшествия. Това съобщиха за  Радио „Фокус“ - Пазарджик  от Общината. В катедралния храм „Св. Димитър“ от 10.00 часа започна панихида в памет на загиналите при катастрофи.  \r\nНа този ден в редица страни по света се отдава почит към паметта на загиналите от пътнотранспортни произшествия. С резолюция на Асамблеята на ООН от 2005 г. всяка трета неделя на ноември е обявена за Световен ден на възпоменание на жертвите на пътнотранспортни произшествия.", "date": "2018.11.17", "title": "Пазарджик: В Пещера ще бъде отбелязан Световният ден за възпоменание на жертвите на пътнотранспортни произшествия"}
{"url": "http://www.focus-news.net/news/2018/11/17/2591486/plovdiv-dzhip-se-e-blasnal-v-stalb-v-rayona-na-stochna-gara-shofyorat-e-izbyagal-ot-mestoproizshestvieto.html", "text": "Джип се е блъснал в стълб в района на Сточна гара в Пловдив. Това съобщиха за  Радио „Фокус“ – Пловдив  от Областната дирекция на МВР. Сигналът за катастрофирало превозно средство в близост до кръстовището при булевардите „Цар Борис III Обединител“ и „Христо Ботев“ е подаден в 06.30 часа тази сутрин. Водачът е изоставил джипа и е избягал от местопроизшествието. Полицията е предприела издирвателни действия. Предстои да бъде изяснена причината за катастрофата. \r\nТони МИХАЙЛОВ", "date": "2018.11.17", "title": "Пловдив: Джип се е блъснал в стълб в района на Сточна гара, шофьорът е избягал от местопроизшествието"}
{"url": "http://www.focus-news.net/news/2018/11/17/2591480/veliko-tarnovo-masovi-bezplatni-trenirovki-se-provezhdat-v-park-druzhba.html", "text": "Масови безплатни тренировки се провеждат в парк „Дружба“ във Велико Търново. Те се организират групата за активен начин на живот „TurnovoRuns”. Началото бе дадено в 10.00 часа. Поканени за участие са всички жители и гости на града, които искат да разнообразят почивните си дни с нещо здравословно, съобщиха за  Радио „Фокус“ – Велико Търново  организаторите от групата. Инициативата е вече традиционна и се прави на различни локации в града два пъти седмично – в сряда и събота. \r\nЦелта на събитията, които организира групата, е да повишат здравето на хората и вниманието, което те отделят на него. От 2014 година до днес проведени над 450 безплатни тренировки, както и десетки мотивационни форуми за ученици и студенти. Всички прояви са безплатни. Организаторите призовават, който има желание да помогне, да направи скромно дарение. \r\nНадежда КРЪСТЕВА", "date": "2018.11.17", "title": "Велико Търново: Масови безплатни тренировки се провеждат в парк „Дружба“"}
{"url": "http://www.focus-news.net/news/2018/11/17/2591488/kmetat-na-sofiya-yordanka-fandakova-za-utre-ima-zayavleniya-za-provezhdane-na-4-razlichni-protesta-v-grada.html", "text": "За утре има заявления за провеждане на 4 различни протеста в града. Това каза кметът на София Йорданка Фандъкова в предаването „Събуди се“ по  Нова телевизия .   \r\nВъв връзка с протестите и дали става ясно какво искат протестиращите, Фандъкова коментира: „При всички случаи има доста голям разнобой в исканията. Определено има недоволство и определено някой се възползва от него“.  „Специално в София – за утрешния ден имаме заявления за поне 4 различни протеста, включително за хора, които са заявили, че дойдат от провинцията с автомобили. Искам да се обърна към организаторите – да, всеки има демократично право да изрази позицията си, но да не забравяме, че всичко това затруднява и движението в града и трябва да намерим някак си баланса“, допълни тя.  \r\nНа въпрос има ли риска за кабинета с протестите и подкопават ли стабилността на управлението, Фандъкова заяви:  „Вероятно това е една от целите не на хората, които излизат спонтанно на  протести, а на политически сили, които понякога застават зад тях. В момента особено след решението от снощи, правителството наистина има възможността да се съсредоточи върху задачите си, парламентът също. Трябва да предлагаме решения, да чуваме хората, да влизаме в диалог и да продължаваме напред, защото страната може да се развива само като работим и произвеждаме“, поясни тя.", "date": "2018.11.17", "title": "Кметът на София Йорданка Фандъкова: За утре има заявления за провеждане на 4 различни протеста в града"}
{"url": "http://www.focus-news.net/news/2018/11/17/2591490/lokalno-makedoniya-promyana-v-komandvaneto-na-amerikanskata-baza-bondstiyl-v-kosovo-na-myastoto-na-nik-duchich-idva-roy-makareg.html", "text": "За нов командир на американската база „Бондстийл“ в Косово е назначен полковник Рой Макарег. Той сменя на поста Ник Дучич, сърбин по произход, отбелязва скопското електронно издание  „Локално“ . \r\nЦеремонията по предаването на длъжността е проведена по-рано тази седмица. Американски медии поясняват, че 45-годишният Макарег е бил командир на бригада, разположена в щата Хаваи. Служил е повече от две години в Националната гвардия на САЩ като контрольор по бюджета и под негов надзор е бил бюджет от 16 млрд. долара.  \r\nРаботил е и в Пентагона, където получава чин полковник. Заемал е поста на един от петимата заместници на секретаря на армията към Министерството на отбраната на САЩ. Сега Макарег поема командването на „Бондстийл“ – най-голямата американска военна база на Балканите. . Тереза Герова", "date": "2018.11.17", "title": "„Локално“ (Македония): Промяна в командването на американската база „Бондстийл“ в Косово: На мястото на Ник Дучич идва Рой Макарег"}
{"url": "http://www.focus-news.net/news/2018/11/17/2591489/veliko-tarnovo-den-na-otvorenite-vrati-se-provezhda-v-otdelenieto-po-neonatologiya-kam-mobal-d-r-stefan-cherkezov-po-povod-svetovniya-den-na-nedonosenite-detsa.html", "text": "Ден на отворените врати се провежда в Отделението по неонатология към МОБАЛ „Д-р Стефан Черкезов“ във Велико Търново, съобщиха от пресцентъра на  лечебното заведение . Поводът е Световният ден на недоносените деца – 17 ноември. Всички родители ще могат да направят по един безплатен контролен преглед на децата си, да потърсят съвет от специалистите и да разгледат базата на Отделението. \r\nПрез 2016 година Отделението по неонатология е било обновено и реновирано. В момента то разполага с нова апаратура. Специалистите работят с кувьози, оборудвани с най-нова техника. В Отделението има и ламинарен бокс, който осигурява добра дезинфекция. На разположение е и модерен ехограф, както и семейна стая, където родителите и близките на детето могат да полагат грижи за него. Във фотокамерата пък се лекуват бебетата, страдащи то тежка жълтеница.", "date": "2018.11.17", "title": "Велико Търново: Ден на отворените врати се провежда в Отделението по неонатология към МОБАЛ „Д-р Стефан Черкезов“ по повод Световния ден на недоносените деца"}
{"url": "http://www.focus-news.net/news/2018/11/17/2591492/mvr-edin-chovek-e-zaginal-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 21 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 31 леки и три тежки катастрофи, при които са пострадали четирима души.", "date": "2018.11.17", "title": "МВР: Един човек е загинал, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/11/17/2591484/veliko-tarnovo-v-gorna-oryahovitsa-se-provezhda-blagotvoritelnata-aktsiya-razmyanata-na-drehi-v-pomosht-na-bednite-hora.html", "text": "В Горна Оряховица се провежда благотворителната акция „Размяната на дрехи“ в помощ на бедните хора, съобщиха  организаторите . Преди започващия зимен сезон те организират размяна на дрехи, при която всеки ще може да донесе стари свои дрехи, а всеки нуждаещ се – да вземе, каквото му е полезно. \r\n„След успеха на нашия „Социален гардероб“ ние разбрахме колко голям е проблемът и колко много хора нямат топла дреха за зимата. Знаем, че много наши съграждани имат добри сърца, затова искаме да помогнем тяхната добрина да достигне до правилните хора в нужда“, каза за инициативата Даниел Божанков, един от организаторите. \r\nАкция „Размяната на дрехи“ започна в парка на квартал „Пролет“ в Горна Оряховица от 10.00 часа. \r\n„Нашите доброволци ще бъдат в специално обособен кът, където всеки, който иска да помогне, ще може да остави старите си топли дрехи. Единственото условие е дрехите да бъдат изпрани, сгънати и в добър вид. \r\nВсеки, който има нужда, ще може да си вземе колкото дрехи иска, напълно безплатно“, допълни Боряна Борисова, една от организаторите.", "date": "2018.11.17", "title": "Велико Търново: В Горна Оряховица се провежда благотворителната акция „Размяната на дрехи“ в помощ на бедните хора"}
{"url": "http://www.focus-news.net/news/2018/11/17/2591494/gabrovo-v-muzeya-na-humora-i-satirata-shte-se-provede-tvorchesko-i-obrazovatelno-atelie-posveteno-na-poshtenskite-kartichki.html", "text": "В Музея на хумора и сатирата ще се проведе творческо и образователно ателие „Имате поща”, посветено на пощенските картички. Събитието е по повод последните две изложби в музея „Поздрави от… Италия и България” и „Айляк карикатура“ и ще се проведе в рамките на два дни (17 и 18 ноември) от 11.00 до 12.30 часа, съобщиха от  Музея . \r\nУчастниците ще имат възможност да разгледат най-новите изложби и чрез групови игри да научат повече за най-масовото средство за комуникация през XX век. \r\nКога се появяват картичките? Какво най-често е изобразено на тях? Каква е ролята им днес? Отговори на всички тези въпроси ще получите в ателието „Имате поща“. В творческата част ще бъдат изработвани уникални картички по нестандартен и шеговит модел, предлаган единствено в Музея на хумора и сатирата. \r\nАтелиетата ще се проведат при минимум 5 записани участници за всеки от дните. Събитието е подходящо за деца от 6  до 12 години, както и за семейства. Притежателите на карта „Приятели на хумора” ползват 20% отстъпка от таксата. \r\nВ Музея се предлагат членски карти „Приятели на Хумора”, с които в рамките на една календарна година хората могат да посещават изложби в музея безплатно, без ограничение на посещенията. За определени събития и всички образователни програми те получават 20% отстъпка от цената на билета. Картите са четири вида: младежка, индивидуална, семейна и сребърна.", "date": "2018.11.17", "title": "Габрово: В Музея на хумора и сатирата ще се проведе творческо и образователно ателие, посветено на пощенските картички"}
{"url": "http://www.focus-news.net/news/2018/11/17/2591495/pazardzhik-v-letovishte-sveti-konstantin-kray-peshtera-shte-se-provede-sastezanie-po-orientirane.html", "text": "Състезание по ориентиране започва в летовище „Свети Константин“ край Пещера, съобщиха за  Радио „Фокус“ – Пазарджик  организаторите на проявата. Надпреварата е кръг от Републиканското състезание по ориентиране. В спортната дисциплина право на участие имат състезатели от всички възрастови групи. Стартът ще бъде даден на Дългата поляна в летовището в 13.00 часа. Вторият състезателен ден е 18 ноември, а стартът ще бъде даден в 10.00 часа. Победителите ще бъдат наградени с купа „Пазарджик“. Маршрутите по трасето вече са маркирани. Организатор на проявата е  СКО „МАРАТОНЕЦ“ - Пазарджик. Организаторите напомнят, че за любителите на къмпингуването, които желаят да прекарат нощта между стартовете сред природата, в непосредствена близост до финала има поляни, подходящи за палатки, каравани или кемпери. На място има чешма с питейна вода. \r\nРадослава МУРДЖЕВА", "date": "2018.11.17", "title": "Пазарджик: В летовище „Свети Константин“ край Пещера ще се проведе състезание по ориентиране"}
{"url": "http://www.focus-news.net/news/2018/11/17/2591497/nimh-utre-valezhi-ot-dazhd-shte-ima-v-yuzhnite-chasti-na-stranata-a-v-severozapadnite-snyag.html", "text": "Утре валежи от дъжд ще има в южните части на страната, а в северозападните – сняг. Това съобщиха за  Агенция „Фокус“  от НИМХ. Снежна покривка от 3 см има в Рожен, а от 2 см в Разград. Най-ниски са били температурите тази сутрин в Благоевград – минус 4 градуса и в Разград – минус 3.", "date": "2018.11.17", "title": "НИМХ: Утре валежи от дъжд ще има в южните части на страната, а в северозападните – сняг"}
{"url": "http://www.focus-news.net/news/2018/11/17/2591498/ea-daily-sergey-lavrov-ne-izklyuchi-prodalzhavaneto-na-turski-potok-prez-evropeyskite-strani-vklyuchitelno-po-liniyata-balgariya-sarbiya-ungariya.html", "text": "Министърът на външните работи на Руската федерация Сергей Лавров уточни, че към настоящия момент Москва разглежда различни възможности за продължаването на газопровода „Турски поток“ на европейска територия, предава информационната агенция  EA Daily .  \r\nЕдно от възможните направления е маршрутът България-Сърбия-Унгария и оттам – до терминала в австрийския град Баумгартен. \r\nНо Лавров подчерта, че Москва е научила печалния урок от „Южен поток“ и не желае повторение на ситуацията. Поради тази причина Русия ще пристъпи към работа по проекта „само след получаване на твърди положителни гаранции от Европейския съюз“.  \r\nСъответното първият дипломат на Москва заяви в  \r\nв интервю за сръбския ежедневник  Telegraf , цитирано от информационната агенция. Тереза Герова", "date": "2018.11.17", "title": "EA Daily: Сергей Лавров не изключи продължаването на „Турски поток“ през европейските страни, включително по линията България-Сърбия-Унгария"}
{"url": "http://www.focus-news.net/news/2018/11/17/2591499/sofiya-protest-s-iskane-za-referendum-za-promyana-na-sistemata-se-provezhda-pred-parlamenta.html", "text": "Около 10 души протестират пред сградата на парламента с искане за референдум за промяна на системата, предаде репортер на  Агенция „Фокус“ . Протестът протича спокойно. Движението по бул. „Цар Освободител“ се осъществява нормално. Протестиращите скандират \"Мафия\" и \"Оставка\". \r\nЦветилена СИМЕОНОВА", "date": "2018.11.17", "title": "София: Протест с искане за референдум за промяна на системата се провежда пред парламента"}
{"url": "http://www.focus-news.net/news/2018/11/17/2591496/sport-balgariya-zapochva-s-avstriya-dvuboite-si-v-top-16-na-svetovnoto-za-bezdomni-hora.html", "text": "България ще се изправи срещу силния тим на Австрия в първия си мач от финалната фаза на световното първенство по футбол за бездомни хора в Мексико Сити. Срещата ще се изиграе от 19:00 часа българско време на терен 2. Българският тим ще вземе участие в разпределението на местата от 9 до 16 на социалния Мондиал, след като завърши на трета позиция в крайното класиране на своята група от втората групова фаза на шампионата. На първо и второ място се класираха съответно съставите на Босна и Литва. \r\nНай-доброто представяне на български отбор на световното първенство по футбол за бездомни хора е спечелването на деветото място през 2015 година в Амстердам. Миналата година националите завършиха десети, след като загубиха финалния си двубой в груповата фаза именно срещу днешния им съперник Австрия. Съставът на австрийския тим е почти изцяло съставен от афганистански бежанци. \r\nВенцислав ДРАГОМАНОВ", "date": "2018.11.17", "title": "Спорт: България започва с Австрия двубоите си в \"Топ 16\" на световното за бездомни хора"}
{"url": "http://www.focus-news.net/news/2018/11/17/2591501/blagoevgrad-s-bogata-programa-dramatichen-teatar-nikola-vaptsarov-blagoevgrad-se-vklyuchva-za-shesta-poredna-godina-v-initsiativata-nosht-na-teatrite.html", "text": "С богата програма Драматичен театър „Никола Вапцаров“ – Благоевград се включва за шеста поредна година в инициативата „Нощ на театрите“. Това съобщи за  Радио „Фокус“ – Пирин  Симона Спасова, експерт „Връзки с обществеността“ в културната институция. Събитията в театъра започват с представлението „Пинокио“, което е подходящо за най-малките любители на сценичното изкуство. „От 12.15 часа ще бъде открита изложба на театрални костюми, а от 19.00 часа започва постановката „Принцеса Турандот“ по Карло Гоци“, каза още Спасова. Тя добави, че в 20.00 часа ще започне концерт, в който участие ще вземат актьори от трите театъра в Благоевград – Драматичен театър „Никола Вапцаров“, Общински куклен театър и Сдружение GESTUS. „Те ще изпеят любимите си песни, с което тържествено ще отбележим „Нощта на театрите – 2018“, добави Спасова. \r\nЛивия НИНОВА", "date": "2018.11.17", "title": "Благоевград: С богата програма Драматичен театър „Никола Вапцаров“ – Благоевград се включва за шеста поредна година в инициативата „Нощ на театрите“"}
{"url": "http://www.focus-news.net/news/2018/11/17/2591491/kmetat-na-sofiya-yordanka-fandakova-pochistavashtite-firmi-sa-v-palna-gotovnost-za-predstoyashtiya-snegovalezh.html", "text": "Почиставащите фирми са в пълна готовност за предстоящия снеговалеж. Това каза кметът на София Йорданка Фандъкова за очаквания първи сняг в столицата в предаването „Събуди се“ по  Нова телевизия .  „Задачата ни беше да проверим готовността на почистващите фирми. Имат пълна готовност като техника и налични препарати за почистване - 169 са снегорините в града, 41 са в районите извън столицата“, обясни Фандъкова. Тя поясни, че дали са достатъчни зависи от зимата, количеството сняг. „Шофьорите да обърнат внимание на състоянието на автомобилите си. Условията са зимни, ако има обилен снеговалеж и се налага ще затваряме временно участъци, за да бъдат почистени. За всички е ясно, че ако снегът вали обилно по време на трафика е много трудно да се движим по асфалт“, добави тя. Кметът поясни, че санкциите за почистващите фирми за големи. „Само за миналия сезон сме наложили около 3,5 млн. санкции или не сме платили за несвършена работа. Тогава зимата беше тежка не заради снеговалежа, а заради ниските температури“, коментира тя. Фандъкова заяви, че почистване на София през последните години не се различава по нищо от другите големи градове в Европа.", "date": "2018.11.17", "title": "Кметът на София Йорданка Фандъкова: Почиставащите фирми са в пълна готовност за предстоящия снеговалеж"}
{"url": "http://www.focus-news.net/news/2018/11/17/2591472/maykite-na-detsa-s-uvrezhdaniya-shte-prodalzhat-da-protestirat-dokato-parlamentat-prieme-ostavkata-na-valeri-simeonov.html", "text": "Майките на деца с увреждания ще продължат да протестират докато парламентът приеме оставката на Валери Симеонов. Това каза на брифинг Вера Иванова - организатор на инициативата „Системата ни убива“ и един от основните участници в протестите за оставката на Валери Симеонов, предаде репортер на  Агенция \"Фокус\" .  \r\n\"Едно подаване на оставката нищо не означава, затова засега оставаме тук\", коментира Иванова. Тя посочи, че протестът е граждански и аполитически. \"Палатковият лагер пред парламента остава. Това е първата спечелена битка, но войната остава\", каза още Иванова. \r\nПротестиращите майки поискаха и оставката на Адриана Стоименова - зам.-председател на Националния съвет на хората с увреждания. \"Ще поискаме отговорност от премиера за нейната оставка\", заяви Иванова. \r\nЦветилена СИМЕОНОВА", "date": "2018.11.17", "title": "Майките на деца с увреждания ще продължат да протестират докато парламентът приеме оставката на Валери Симеонов"}
{"url": "http://www.focus-news.net/news/2018/11/17/2591503/sofiya-v-1200-chasa-shte-bade-vazstanoven-obichayniyat-marshrut-na-avtobus-64.html", "text": "В 12.00 часа ще бъде възстановен обичайният маршрут на автобус 64. Това съобщиха от пресцентъра на  Столична община . Временно маршрутът на автобусната линия беше променен заради ремонт на ул. \"Боянска\".", "date": "2018.11.17", "title": "София: В 12.00 часа ще бъде възстановен обичайният маршрут на автобус 64"}
{"url": "http://www.focus-news.net/news/2018/11/17/2591502/die-welt-edin-chovek-e-zaginal-pri-protestite-vav-frantsiya-sreshtu-povishavaneto-na-tsenite-na-gorivata.html", "text": "Протестите във Франция срещу повишаването на цените на горивата взеха жертва, съобщава германският национален ежедневник  Die Welt . \r\nЖертвата е жена, която е била прегазена от автомобил. До трагичния инцидент се е стигнало, след като шофьор е попаднал на улична блокада. Жената е паднала на пътя и е била прегазена, поясни френският министър на вътрешните работи Кристоф Кастанер. Произшествието се е случило северно от град Грено̀бъл в Югоизточна Франция, регион Рона-Алпи.  \r\nВ събота във Франция е обявен национален протест срещу по-високите цени на горивата. Първите демонстранти се събраха в източната част на Париж още в 7:00 часа местно време (8:00 българско време).  Тереза Герова", "date": "2018.11.17", "title": "Die Welt: Един човек е загинал при протестите във Франция срещу повишаването на цените на горивата"}
{"url": "http://www.focus-news.net/news/2018/11/17/2591505/tsveta-karayancheva-predsedatel-na-narodnoto-sabranie-v-igrata-na-kvorum-prazniyat-stol-ne-nosi-dividenti-na-nikogo.html", "text": "В играта на кворум празният стол не носи дивиденти на никого. Това каза в седмичното обзорно предаване „Метроном“ на  Радио „Фокус“  председателят на Народното събрание Цвета Караянчева. В 42-то Народно събрание ПГ на ГЕРБ също предприемаше подобни действия, припомни тя като уточни, че това не е начинът за решаване на проблемите. „Кворумът няма да бъде провален, виждате, че Народното събрание работи. Колегите от моята парламентарна група, от групата на Обединените патриоти, \"Воля\" са мобилизирани, намираме съответния кворум. Мисля, че не бива да занимаваме прекалено много хората за това има или няма кворум. Ние сме тук, в Народното събрание, за да работим, както работят всички български граждани“, обясни Цвета Караянчева. Тя уточни, че основното задължение на депутатите е да провеждат политиките, които са поели като ангажимент към гражданите и да изготвят закони, които ще подобрят живота им. Според нея има достатъчно време, в което народните представители да се срещат и да бъдат сред хората. През трите пленарни дни трябва да бъдат в зала и да аргументират своите изказвания, водейки политически дебати в посока подобряване законодателната рамка, добави Цвета Караянчева.", "date": "2018.11.17", "title": "Цвета Караянчева, председател на Народното събрание: В играта на кворум празният стол не носи дивиденти на никого"}
{"url": "http://www.focus-news.net/news/2018/11/17/2591476/vitsepremierat-krasimir-karakachanov-valeri-simeonov-se-vrashta-v-parlamenta-shte-izchakame-toy-da-predlozhi-koy-da-go-zamesti.html", "text": "Валери Симеонов се връща в парламента, ще изчакаме той да предложи вицепремиер. Това каза вицепремиерът и министър на отбраната Красимир Каракачанов в предаването „Събуди се“ по  Нова телевизия . „Не искам да коментирам мотивите на Валери Симеонов, той много ясно ги изрази вчера – не желае правителството да бъде атакувано заради него“, обясни Каракачанов. Във връзка с това, че оставката съвпадна със скандала с думите на народния представил Петър Петров от ПГ на „Обединени патриоти“, който е от квотата на НФСБ, вицепремиерът заяви: „Може би думите са провокирали решението му“. \r\nКаракачанов уточни, че не е имало настояване за оставката от страна на премиера Бойко Борисов. „Вчера около 14.00 часа самият Симеонов ми се обади, за да ми каже какво е решил. След това двамата отидохме при премиера и го информирахме за това негово решение. Решението си беше на Симеонов. Той е определил на кого да се обади\", поясни той. \r\nПо думите му в последните две седмици при гласуването на бюджетите няма проблем с кворума, събира се. „Има опити от страна на БСП и ДПС да саботират работата на парламента и това е повече от очевидно\", добави Каракачанов.  \r\n„По отношение на напрежението, което се беше създало около Симеонов и майките, би следвало да се тушират нещата. Има и други фактори, които са чисто политически заинтересовани от това нещата да не се получат“, допълни той.  „Не съм разговарял с Волен Сидеров. Валери Симеонов се оттегля в лично качество, а не като партия от коалицията“, поясни Каракачанов и допълни, че сега по закон Симеонов се връща в парламента. „От тримата лидери на коалицията единият беше в парламента, сега двама ще са в парламента, надявам се това да стабилизира и засили работата на Парламентарната група. Не сме обсъждали промени в ръководството на парламентарната група\", коментира той.  „Най-вероятно ще предложим нов вицепремиер, кой ще бъде той е въпрос на обсъждане. Това не е пост, който трябва да определям аз или ВМРО, ще изчакаме Симеонов да предложи нещо или да бъде обсъдено общо в коалицията. Най-вероятно това ще се случи другата седмица, когато бъде приета неговата оставка в парламента\", заяви вицепремиерът.", "date": "2018.11.17", "title": "Вицепремиерът Красимир Каракачанов:  Валери Симеонов се връща в парламента, ще изчакаме той да предложи кой да го замести"}
{"url": "http://www.focus-news.net/news/2018/11/17/2591504/varna-vazstanoveno-e-dvizhenieto-po-pat--29-dobrich-varna-v-rayona-na-aksakovo.html", "text": "Възстановено е движението по път II-29 Добрич – Варна в района на Аксаково. Трафикът временно се осъществяваше в една лента поради. Това съобщиха от пресцентъра на  Агенция „Пътна инфраструктура“ .", "date": "2018.11.17", "title": "Варна: Възстановено е движението по път II-29 Добрич – Варна в района на Аксаково"}
{"url": "http://www.focus-news.net/news/2018/11/17/2591493/spored-nepotvardena-informatsiya-bivshiyat-makedonski-premier-nikola-gruevski-e-napusnal-ungariya-i-e-zaminal-za-rusiya-ili-turtsiya.html", "text": "Според все още непотвърдена информация бившият македонски премиер Никола Груевски вече е напуснал Унгария, съобщи за  Агенция \"Фокус\"  висш представител на ВМРО-ДПМНЕ. \r\nКато крайна дестинация на издирвания македонски политик се посочват Русия и Турция.", "date": "2018.11.17", "title": "Според непотвърдена информация бившият македонски премиер Никола Груевски е напуснал Унгария и е заминал за Русия или Турция"}
{"url": "http://www.focus-news.net/news/2018/11/17/2591506/orf-v-navecherieto-na-godishninata-ot-nezhnata-revolyutsiya-desetki-hilyadi-se-sabraha-na-protest-za-dostoyna-slovakiya.html", "text": "Десетки хиляди души се присъединиха към демонстрация за „достойна Словакия“, организирана в навечерието на 29-та годишнина от Нежната революция в страната, предава  ORF , най-голямата обществена медия в Австрия. \r\nАкциите са проведени в няколко града в страната, а според организаторите в демонстрациите са се включили около 18 хил. словаци. Полицията не представи конкретни данни. \r\nСловакия отбелязва годишнината от Нежната революция на 17 ноември. Тереза Герова", "date": "2018.11.17", "title": "ORF: В навечерието на годишнината от Нежната революция: Десетки хиляди се събраха на протест за „достойна Словакия“"}
{"url": "http://www.focus-news.net/news/2018/11/17/2591508/irena-sokolova-pp-gerb-maychinstvoto-i-uspeshnata-kariera-sa-savmestimi.html", "text": "Да си добра майка и да имаш успешна кариера са съвместими неща. В динамичните времена, в които живеем, обаче е необходима повече гъвкавост към нуждите на всяка от жените, така че те да бъдат подкрепени в баланса между грижата за децата и семействата си и своята професионална реализация. Това заяви председателят на Жени ГЕРБ Ирена Соколова при откриването на регионалната конференция на тема „Майчинство и кариера”, съобщиха от пресцентъра на  ПП ГЕРБ – Варна . Форумът, организиран от структурите на Жени ГЕРБ във Варна, Добрич и Бургас, събра в морската столица 150 дами, сред които представители на местната и държавната власт, на неправителствения сектор и бизнеса, лекари, психолози. В конференцията участват зам.-министърът на труда и социалната политика Зорница Русинова, евродепутатът от ГЕРБ/ЕНП Емил Радев, зам.-председателят на ресорната комисия в 44-тото НС Светлана Ангелова, варненските народни представители от ПГ на ГЕРБ Павел Христов и Емилия Милкова, бургаските им колеги Ивелина Василева, Галя Василева и Ася Пеева, както и Даниела Димитрова, депутат и областен ръководител на ЖГЕРБ-Добрич. \r\nКметът на Варна Иван Портних, който е и областен координатор на ГЕРБ, лично поздрави участниците и изрази увереност, че инициираната дискусия ще допринесе за политиките в подкрепа на майчинството. „Варна преодоля проблема с недостига на места в детските градини, но работим за изграждане на нови и за ремонт и обновяване на съществуващите, както и на детските и спортни площадки в града. Чрез общинската инвитро програма активно подкрепяме двойките с репродуктивни проблеми”, изтъкна Иван Портних. Той отбеляза, че групата на ГЕРБ в Общинския съвет е единствената, в която дамите са равностойно представени. „Сред общинските ни съветнички има и многодетни майки, което е показателно, че съчетаването на грижите за семейството с професионална реализация и участие в обществения живот е постижимо”, допълни Портних. \r\n„Все повече двойки имат репродуктивни проблеми, все повече жени отлагат първото раждане след университета, след професионалната реализация или след осигуряването на дом, но често тогава телата им казват друго”, коментира Ирена Соколова. „Динамичните жени често не могат и не искат да чакат, те знаят, че и пазарът на труда обикновено също не може да ги чака, затова е важно да получават подкрепа на всички нива.  Важна е и ролята на майките, бабите, лелите, които могат да споделят своя опит и да дават спокойствие на жените, на които предстои да дадат живот”, посочи председателят на Жени ГЕРБ в рамките на черноморската конференция, която се провежда броени дни преди 21 ноември, когато православната църква отбелязва Въведение Богородично – Денят на християнското семейство. \r\nИрена Соколова благодари на Даниела Димова, член на НИС на Жени ГЕРБ, както и на областния ръководител на Жени ГЕРБ – Варна Йорданка Проданова, които инициираха дискусията и се ангажираха с организирането й.", "date": "2018.11.17", "title": "Ирена Соколова, ПП ГЕРБ: Майчинството и успешната кариера са съвместими"}
{"url": "http://www.focus-news.net/news/2018/11/17/2591507/stoyan-pasev-oblasten-upravitel-na-varna-chetiri-obshtinski-yazovira-na-teritoriyata-na-oblastta-veche-sa-prehvarleni-kam-darzhavata.html", "text": "Четири общински язовира на територията на Варненска област вече са прехвърлени към държавата. Това каза в интервю за  Радио „Фокус“ – Варна  областният управител Стоян Пасев. Той отбеляза, че всички язовири на територията на областта са изпуснати контролирано. Предстои синхронизация с Шумен, тъй като в областта има естакадно разположени язовири с ниво по-ниско от водоемите в Шумен. Стоян Пасев допълни, че в момента се осъществява и втора проверка на водоемите от страна на Министерството на икономиката. „Ситуираха нова структура, която се занимава с общинските язовири. В момента се извършва опис на исканията от общините да се прехвърлят общински язовири  към държавата – които не могат да се справят със собствени средства и които имат отказ от концесия. Държавата отпусна 5000 млн. лева за ремонт на компрометирани общински язовири и ако общините не желаят да ги стопанисват, минават към държавата“, каза още областният управител Стоян Пасев. \r\nМарияна ВАЛЕНТИНОВА", "date": "2018.11.17", "title": "Стоян Пасев, областен управител на Варна: Четири общински язовира на територията на областта вече са прехвърлени към държавата"}
{"url": "http://www.focus-news.net/news/2018/11/17/2591510/d-r-dimitar-dimitrov-kmet-na-vetrino-pri-tezhki-zimni-usloviya-nay-zatrudnen-e-dostapat-v-geografski-nay-severno-razpolozhenite-naseleni-mesta.html", "text": "При тежки зимни условия най-затруднен е достъпът в географски най-северно разположените населени места на територията на община Ветрино. Това каза в интервю за  Радио „Фокус“ – Варна  кметът на Община Ветрино д-р Димитър Димитров. „Това са населените места Доброплодно и Ягнило. Участъкът между Доброплодно и Ягнило е едното трасе, по което се образуват най-големи снегонавявания. Другото трасе е между селата Добротич и Доброплодно. Те са разположени най на север, теренът е такъв, че вятърът навява и затрупва пътищата“, посочи кметът. Д-р Димитров допълни, че в момента се работи по почистване на общинската пътна мрежа. „Подрязваме клони на дървета, надвиснали над асфалта, туфи и храсти, които създават предпоставки за снегонавявания и снегонатрупване. Вече е окосено цялото трасе на общинската пътна мрежа, което е около 51 километра“, каза още д-р Димитър Димитров. Очакванията са дейностите да приключат до края на месец ноември. \r\nМарияна ВАЛЕНТИНОВА", "date": "2018.11.17", "title": "Д-р Димитър Димитров, кмет на Ветрино: При тежки зимни условия най-затруднен е достъпът в географски най-северно разположените населени места"}
{"url": "http://www.focus-news.net/news/2018/11/17/2591509/der-spiegel-germanski-ministar-nastoyava-za-uvelichavaneto-na-vazrastovata-granitsa-za-pensionirane-ot-bundesvera.html", "text": "По данни на авторитетното германско издание  Der Spiegel  федералният министър на финансите на ФРГ Олаф Шолц (ГСДП) е настоял за увеличаване на възрастовата граница за пенсиониране от Бундесвера. „За устойчиво укрепване на оперативната готовност е необходимо увеличаването на общите и специфичните възрастови граници на професионалните войници“, се казва в писмо на Шолц до Министерството на отбраната в Берлин с дата 24 октомври 2018 г. \r\nКато причина за предложената мярка Шолц изтъква увеличаване на продължителността на живота, на възрастовите граници за трудова заетост и „значителните проблеми с персонала“ в германската армия. Затова следва да се „заповяда“ удължаване на срока на служба на около 170 хил. военнослужещи, се казва в писмото.  \r\nШолц отправя и по-конкретни насоки: промените трябва да засегнат генералите и полковниците от Будесвера, които трябва да остават на служба до 67-годишна възраст, а професионалните войници – до 65-годишна възраст. Германският социалдемократ предупреждава, че ако във военното ведомство в Берлин не вземат предвид предложенията му, то Министерството на финансите ще пристъпи към изработването на съответен проектозакон.  \r\nПисмото на Шолц предизвика значително объркване в Министерството на отбраната – никой там не е очаквал подобна намеса и „изненада“ от финансовото ведомство.  \r\nКъм настоящия момент в Бундесвера се прилагат множество специални правила за освобождаване от служба поради особеностите на професията. Т.нар. „специални възрастови граници“ не са известни в публичното пространство. Ясно че, че подофицерите обикновено могат да се пенсионират на 55-годишна възраст, а някои от офицерите излизат в пенсия на 56 г. Пилотите на бойни самолети имат право да се пенсионират по-рано. При тях специалната възрастова граница е 41 години. \r\nЗа ниските прагове има много причини, най-вече свързани с физическото състояние на войниците. В същото време ранното пенсиониране означава, че Бундесверът бързо губи своя квалифициран персонал – особено в момент, в който се търсят нови попълнения за свободните места в армията. . Тереза Герова", "date": "2018.11.17", "title": "Der Spiegel: Германски министър настоява за увеличаването на възрастовата граница за пенсиониране от Бундесвера"}
{"url": "http://www.focus-news.net/news/2018/11/17/2591511/sport-zyuddoyche-tsaytung-fifa-mozhe-da-prodade-pravata-za-svetovni-parvenstva.html", "text": "Международната футболна асоциация се готви да сключи договор за 25 милиона щатски долара с неназовани до момента инвеститори, съобщиха германските медии \"Зюддойче Цайтунг\" и „Вест Дойче Рундфунк“. Освен това се подготвя и продажба на правата за световните първенства. Анонимните бизнесмени, които сега искат контрол и над Мондиалите, са същите, които стоят зад глобалната „Лига на нациите“. \r\nОт ФИФА не са срещу промените в световните първенства. Джани Инфантино дори сформира специална група, която се занимава само с теории, предложения и анализи за реформи на турнира. \r\nВенцислав ДРАГОМАНОВ", "date": "2018.11.17", "title": "Спорт: \"Зюддойче Цайтунг\": ФИФА може да продаде правата за световни първенства"}
{"url": "http://www.focus-news.net/news/2018/11/17/2591512/veliko-tarnovo-zapochva-izgrazhdaneto-na-koledniya-bazar-v-grada.html", "text": "Започва изграждането на коледния базар в града, предаде репортер на  Радио „Фокус“ – Велико Търново . Част от атракционите, които ще забавляват децата в дните преди големия християнски празник, вече са разположени в парка. Непосредствено до шадравана се намира Виенското колело, което предстои да бъде сглобено, както и детската въртележка. Отново ще бъдат изградени и дървените къщички, в които ще се продават разнообразни коледни подаръчни сувенири, греяно вино и занаятчийски произведения. Очаква се и тази година родни и чуждестранни производители да представят своето производство. Павилионите са общо 25. Ще има и коледна къща, в която джуджетата ще приемат детските писма до Дядо Коледа. Коледният базар във Велико Търново ще отвори врати на 30 ноември. \r\nНадежда КРЪСТЕВА", "date": "2018.11.17", "title": "Велико Търново: Започва изграждането на коледния базар в града"}
{"url": "http://www.focus-news.net/news/2018/11/17/2591513/api-dvizhenieto-po-pat-i-1-vidin-montana-pri-km-102-poradi-prenatovarvane-na-katastrofiral-tir.html", "text": "Движението се осъществява временно в една лента по път I-1 Видин – Монтана при км 102 в начало на обхода на Монтана поради пренатоварване на катастрофирал ТИР. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\".", "date": "2018.11.17", "title": "АПИ: Движението по път I-1 Видин – Монтана при км 102 поради пренатоварване на катастрофирал ТИР"}
{"url": "http://www.focus-news.net/news/2018/11/17/2591514/pazardzhik-v-17-dvoyki-ot-obshtinata-sa-odobreni-za-in-vitro-protseduri.html", "text": "В 17 двойки от общината са одобрени за ин витро процедури от ресорната комисия към Общинския съвет, съобщиха от  Община Пазарджик . Две кандидатки са получили отказ, тъй като не отговарят на медицинските показания за отпускане на финансова помощ. От подпомогнатите през миналата година семейства 4 вече са се сдобили с бебета. Още две очакват да станат родители до месеци.", "date": "2018.11.17", "title": "Пазарджик: В 17 двойки от общината са одобрени за ин витро процедури"}
{"url": "http://www.focus-news.net/news/2018/11/17/2591518/api-do-20-dekemvri-se-priemat-ofertite-za-remonta-na-47-km-ot-pat-ii-23-ruse-kubrat.html", "text": "До 20 декември се приемат офертите за ремонта на 47 км от път II-23 Русе – Кубрат. Това съобщават от пресцентъра на  Агенция \"Пътна инфраструктура\"  (АПИ). Обществената поръчка за избор на изпълнител стартира на 8 ноември т. г. За рехабилитацията на пътя АПИ ще кандидатства за финансиране от ОП „Региони в растеж“ 2014-2020 г., при спестен финансов ресурс по програмата.  Индикативната стойност на строителните работи е около 33,6 млн. лв.  \r\nОбществената поръчка е за ремонта на два участъка. В лот 32 от ОПРР са 21,520 км от второкласния път в област Русе. Индикативната  стойност  е 16 648 208 лв. без ДДС.  В лот 33 е отсечка с дължина 25,221 км в областите Русе и Разград. Прогнозната стойност е 16 993 753 лв. без ДДС. \r\nС изпълнението на проектите ще бъдат подобрени  технико - експлоатационните характеристики на пътя, ще се осигури оптимална скорост на пътуването и ще се повиши безопасността на движение.  \r\nСрокът за изпълнение на строителните работи е десет месеца.", "date": "2018.11.17", "title": "АПИ: До 20 декември се приемат офертите за ремонта на 47 км от път II-23 Русе – Кубрат"}
{"url": "http://www.focus-news.net/news/2018/11/17/2591517/tsveta-karayancheva-predsedatel-na-narodnoto-sabranie-polozhitelen-i-obnadezhdavasht-za-balgariya-e-dokladat-na-evropeyskata-komisiya.html", "text": "Положителен и обнадеждаващ за България е докладът на Европейската комисия. Това каза в седмичното обзорно предаване „Метроном“ на  Радио „Фокус“  председателят на Народното събрание Цвета Караянчева за отчетения напредък на страната по Механизма за сътрудничество и проверка според доклада на ЕК. „Три от главите вече са затворени – организирана престъпност, правна рамка и съдебна система. Остава да продължим реформите в съдебната власт и борбата с корупцията по високите етажи на властта и в местната власт. Корупцията обаче е процес, който е дълъг във времето. Има изключително обнадеждаваща фраза в доклада, че страната ни ще бъде отделена от Румъния. Спомняте си преди време как десни сили искаха да въвеждаме румънския модел на съдебната система, дори и самият президент искаше въвеждането му в България. Сега Румъния са много след нас“, обясни Цвета Караянчева. Тя определи мониторинга като основна пречка за присъединяването на България към Шенген. Председателят на НС изрази надежда следващата година той да отпадне и страната да влезе в Шенгенската зона.", "date": "2018.11.17", "title": "Цвета Караянчева, председател на Народното събрание: Положителен и обнадеждаващ за България е докладът на Европейската комисия"}
{"url": "http://www.focus-news.net/news/2018/11/17/2591515/der-aktionr-germaniya-mozhe-li-donald-tramp-da-blokira-severen-potok-2i.html", "text": "В състояние ли са САЩ наистина да блокират реализацията на проекта за газопровода „Северен поток-2“ или Вашингтон отправя само празни заплахи? Германското финансово издание   Der Aktionär  изтъква няколко възможни мерки, които американците може да предприемат срещу проекта, но в редакцията са уверени, че нито една от тях не може да нанесе на непоправими щети на руския енергиен гигант „Газпром“.  \r\nВъпросът дали „Газпром“ ще успее да завърши строителството на „Северен поток-2“ в предвидения график (до края на 2019 г.) остава отворен. Държавният глава на САЩ Доналд Тръмп атакува лично проекта. Какви обаче са възможностите му да блокира реализирането му? Оказване на натиск върху Дания \r\nСлед краха на всички опити да се убеди германското правителство да се откаже от проекта във фокуса на дипломатическия натиск се оказа Дания. Може да се предотврати полагането на газопровод в близост до датския остров, в непосредствена близост до тръбите на „Северен поток-1\", построен през 2011 г. При подобен сценарий ще е необходимо да се потърси друг маршрут, който ще има недостатъци от икономическа и екологична гледна точка. Но в крайна сметка е малко вероятно Дания да бъде в състояние да предотврати строителството. Санкции срещу партньорите \r\nПо-съществен проблем представлява въвеждането на санкции срещу участващите в „Северен поток“ западни компании. Ако под заплахата от санкции „Винтерсхал“, „Енжи“ и ОMV излязат от проета, „Газпром“ увери, че ще покрие инвестициите самостоятелно. За енергийния гигант това няма да бъде лесно, но определено не е невъзможно.  Политически действия?  \r\nКанцлерът на ФРГ Ангела Меркел повтори позицията си по този въпрос пред депутатите  в Европейския парламент: „Ако искаме да изоставим въглищата, ще се нуждаем от повече газ за преходния период. Това означава, че вносът на газ също трябва да бъде диверсифициран. И ние няма да изключим Русия като източник.", "date": "2018.11.17", "title": "Der Aktionär (Германия): Може ли Доналд Тръмп да блокира „Северен поток-2“?"}
{"url": "http://www.focus-news.net/news/2018/11/17/2591516/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Руската федерация Сергей Лавров уточни, че към настоящия момент Москва разглежда различни възможности за продължаването на газопровода „Турски поток“ на европейска територия, предава информационната агенция  EA Daily .  \r\nЕдно от възможните направления е маршрутът България-Сърбия-Унгария и оттам – до терминала в австрийския град Баумгартен. \r\nНо Лавров подчерта, че Москва е научила печалния урок от „Южен поток“ и не желае повторение на ситуацията. Поради тази причина Русия ще пристъпи към работа по проекта „само след получаване на твърди положителни гаранции от Европейския съюз“.  \r\nСъответното първият дипломат на Москва заяви в  \r\nв интервю за сръбския ежедневник  Telegraf , цитирано от информационната агенция. \r\n***  Западът предприема упорити опити да превърне Балканския полуостров в плацдарм срещу Москва. Това заяви министърът на външните работи на Руската федерация Сергей Лавров в интервю за сръбския ежедневник  Telegraf , цитирано от информационната агенция  TACC . \r\n„След края на Студената война западните държави се отказаха от съвместната работа за оформяне на архитектурата на равнопоставена и неделима сигурност в Евроатлантическия регион, за което Русия настойчиво призоваваше. Вместо това избраха пътя за разширяване на контролираното от тях геополитическо пространство, създаването на нови разделителни линии на европейския континент. Например, през 1999 г., грубо нарушавайки международното право, бомбардираха Югославия в продължение на два и половина месеци, а след това в опит да легиримират агресията признаха едностранно провъзгласената независимост на Косово“, подчерта първият дипломат на Москва пред белградското издание.  \r\nСъгласно думите му, един от резултатите от антируската линия на Запада „стана режисираният и подкрепяният от Вашингтон и европейските страни въоръжен пуч в Киев от февруари 2014 г. В резултат Украйна, която имаше всичко необходимо, за да стане успешна и процъфтяваща страна, се оказа въвлечена в кървава междуособица“, допълни Лавров. \r\n„Остава впечатлението, че уроците от украинската трагедия не са научени на Запад. Днес се предприемат упорити опити Балканите да се превърнат в още един плацдарм срещу Русия. От страните в региона се изисква следния избор: или с Москва, или с Вашингтон и Брюксел“, подчерта руският външен министър. \r\n„Ние знаем, че върху Белград се оказва сериозен натиск с цел да принудят страната да се откаже от взаимноизгодното сътрудничество с нас. Сръбките братя се противопоставят уверено на това. В Москва оценяват самостоятелния и многовековен независим външнополитически курс на Сърбия, който – разбира се, съм уверен, че отговаря на основните интереси на вашия народ“, коментира Лавров. \r\n***  В състояние ли са САЩ наистина да блокират реализацията на проекта за газопровода „Северен поток-2“ или Вашингтон отправя само празни заплахи? Германското финансово издание   Der Aktionär  изтъква няколко възможни мерки, които американците може да предприемат срещу проекта, но в редакцията са уверени, че нито една от тях не може да нанесе на непоправими щети на руския енергиен гигант „Газпром“.  \r\nВъпросът дали „Газпром“ ще успее да завърши строителството на „Северен поток-2“ в предвидения график (до края на 2019 г.) остава отворен. Държавният глава на САЩ Доналд Тръмп атакува лично проекта. Какви обаче са възможностите му да блокира реализирането му? \r\nСлед краха на всички опити да се убеди германското правителство да се откаже от проекта във фокуса на дипломатическия натиск се оказа Дания. Може да се предотврати полагането на газопровод в близост до датския остров, в непосредствена близост до тръбите на „Северен поток-1\", построен през 2011 г. При подобен сценарий ще е необходимо да се потърси друг маршрут, който ще има недостатъци от икономическа и екологична гледна точка. Но в крайна сметка е малко вероятно Дания да бъде в състояние да предотврати строителството. \r\nПо-съществен проблем представлява въвеждането на санкции срещу участващите в „Северен поток“ западни компании. Ако под заплахата от санкции „Винтерсхал“, „Енжи“ и ОMV излязат от проета, „Газпром“ увери, че ще покрие инвестициите самостоятелно. За енергийния гигант това няма да бъде лесно, но определено не е невъзможно. \r\n***  Президентът на Албания Илир Мета подписа указа за назначаването на Сандер Леши са нов министър на вътрешните работи на страната, предава скопската електронна медия  A1 On . \r\nМета даде съгласието си за кандидатурата на Леши три часа преди изтичане на крайния срок, предвиден в Конституцията на Република Албания. По-рано в петък албанският президент подписа указа за освобождаването на Леши от армейски чин бригаден генерал, с което откри пътя за назначаването му във вътрешнополитическото ведомство в Тирана.  \r\nПреди години Леши бе съветник на премиера Еди Рама по въпросите, свързани със сигурността. Номинацията му за поста на вътрешен министър предизвика напрежение между министър-председателя и президента на Албания. \r\n***  За нов командир на американската база „Бондстийл“ в Косово е назначен полковник Рой Макарег. Той сменя на поста Ник Дучич, сърбин по произход, отбелязва скопското електронно издание  „Локално“ . \r\nЦеремонията по предаването на длъжността е проведена по-рано тази седмица. Американски медии поясняват, че 45-годишният Макарег е бил командир на бригада, разположена в щата Хаваи. Служил е повече от две години в Националната гвардия на САЩ като контрольор по бюджета и под негов надзор е бил бюджет от 16 млрд. долара.  \r\nРаботил е и в Пентагона, където получава чин полковник. Заемал е поста на един от петимата заместници на секретаря на армията към Министерството на отбраната на САЩ. Сега Макарег поема командването на „Бондстийл“ – най-голямата американска военна база на Балканите. \r\n***  По данни на авторитетното германско издание  Der Spiegel  федералният министър на финансите на ФРГ Олаф Шолц (ГСДП) е настоял за увеличаване на възрастовата граница за пенсиониране от Бундесвера. „За устойчиво укрепване на оперативната готовност е необходимо увеличаването на общите и специфичните възрастови граници на професионалните войници“, се казва в писмо на Шолц до Министерството на отбраната в Берлин с дата 24 октомври 2018 г. \r\nКато причина за предложената мярка Шолц изтъква увеличаване на продължителността на живота, на възрастовите граници за трудова заетост и „значителните проблеми с персонала“ в германската армия. Затова следва да се „заповяда“ удължаване на срока на служба на около 170 хил. военнослужещи, се казва в писмото.  \r\nШолц отправя и по-конкретни насоки: промените трябва да засегнат генералите и полковниците от Будесвера, които трябва да остават на служба до 67-годишна възраст, а професионалните войници – до 65-годишна възраст. Германският социалдемократ предупреждава, че ако във военното ведомство в Берлин не вземат предвид предложенията му, то Министерството на финансите ще пристъпи към изработването на съответен проектозакон.  \r\nПисмото на Шолц предизвика значително объркване в Министерството на отбраната – никой там не е очаквал подобна намеса и „изненада“ от финансовото ведомство.  \r\nКъм настоящия момент в Бундесвера се прилагат множество специални правила за освобождаване от служба поради особеностите на професията. Т.нар. „специални възрастови граници“ не са известни в публичното пространство. Ясно че, че подофицерите обикновено могат да се пенсионират на 55-годишна възраст, а някои от офицерите излизат в пенсия на 56 г. Пилотите на бойни самолети имат право да се пенсионират по-рано. При тях специалната възрастова граница е 41 години. \r\nЗа ниските прагове има много причини, най-вече свързани с физическото състояние на войниците. В същото време ранното пенсиониране означава, че Бундесверът бързо губи своя квалифициран персонал – особено в момент, в който се търсят нови попълнения за свободните места в армията. \r\n***", "date": "2018.11.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/17/2591519/sport-uefa-prati-turski-sadiya-za-macha-balgariya-sloveniya.html", "text": "Турският съдия Хюсеин Гьочек получи наряд от УЕФА за домакинството на България срещу Словения от последния кръг на турнира „Лига на нациите“. Мачът е в понеделник от 21:45 часа на стадион \"Васил Левски\" и е решителен в битката за първото място в група 3 на Лига „С“. \r\nПод ръководството на 41-годишния рефер Лудогорец победи Торпедо Кутаиси като гост с 1:0 в края на август в първи плейоф за Лига Европа. Той е свирил и мач на националите - контролата със Саудитска Арабия през октомври 2010 година в Истанбул, спечелена от българите с 2:0. Тогава начело на България бе Лотар Матеус.", "date": "2018.11.17", "title": "Спорт: УЕФА прати турски съдия за мача България – Словения"}
{"url": "http://www.focus-news.net/news/2018/11/17/2591500/kurir-makedoniya-albanskiyat-prezident-opredeli-sluchaya-gruevski-kato-politichesko-presledvane.html", "text": "Държавният глава на Албания Илир Мета определи случая с бившия македонски премиер Никола Груевски като политическо преследване, отбелязва близкото до кръговете на ВМРО-ДПМНЕ скопско електронно издание  „Курир“. \r\n„Всеки политик, особено такъв с голяма отговорност, както е в този случай, не трябва да бяга нито от истината, нито от политическата битка. Имаме случаи и в Албания, затваряния, които са смятани за политически, но те се изправиха пред тях“, коментира Мета в отговор на журналистически въпрос. Тереза Герова", "date": "2018.11.17", "title": "„Курир“ (Македония): Албанският президент определи случая „Груевски“ като политическо преследване"}
{"url": "http://www.focus-news.net/news/2018/11/17/2591523/stoyan-pasev-oblasten-upravitel-na-varna-vav-vsyaka-obshtina-ima-dezhurni-ekipi-na-elektrorazpredelitelnoto-druzhestvo-za-otstranyavane-na-avarii-prez-zimata.html", "text": "Във всяка от 12-те общини на територията на Варненска област има дежурни екипи на електроразпределителното дружество, които през зимните месеци са в готовност за отстраняване на аварии. Това каза в интервю за  Радио „Фокус“ – Варна  областният управител Стоян Пасев. „За предстоящия зимен сезон имаме синхронизация с екипите на електроразпределителното дружество. Разменени са координатите на дежурните екипи с всички институции. Тази година ме увериха, че са купили нова техника. Преди им съдействахме за отстраняване на аварии по скъсани далекопроводи с помощта на военните и пожарната. Новите им автомобили са проходими при зимни условия“, допълни Стоян Пасев. По думите му готовност за съдействие имат и военните. \r\nМарияна ВАЛЕНТИНОВА", "date": "2018.11.17", "title": "Стоян Пасев, областен управител на Варна: Във всяка община има дежурни екипи на електроразпределителното дружество за отстраняване на аварии през зимата"}
{"url": "http://www.focus-news.net/news/2018/11/17/2591525/vera-stoykova-darzhaven-kuklen-teatar-varna-vklyuchvame-se-aktivno-v-noshtta-na-teatrite.html", "text": "Държавният куклен театър във Варна се включва активно и с голямо желание в Нощта на театрите. Това каза за  Радио „Фокус“ – Варна  Вера Стойкова, директор на Държавен куклен театър – Варна. „Всеки повод да се отбележи празник на театъра е добре дошъл за нас, защото ние сме посветили живота си на това изкуство и с най-голяма радост му служим. Няма да правим събития реално през нощта, защото нашите зрители тогава вече са по креватчетата, но през деня имаме две представления на „Мечо пух“ – един от най-новите ни спектакли, любим на всички варненски деца. След спектакъла децата ще могат лично да гушнат Мечо пух и да му кажат едно съкровено свое желание или нещо да споделят. Отвън ще ги чакат приказните феи, с които децата ще могат да си направят снимка за спомен“, допълни Вера Стойкова. Отворен за децата днес ще бъде и Музеят на куклите. „Там ще ги чакат други актьори в костюми, които ще ги разходят из историята на кукленото изкуство в България, която музеят съхранява“, добави Вера Стойкова. \r\nМузеят на куклите е открит през 1985 година. Експозицията представя близо 140 театрални кукли, както и елементи от декори. След прекъсване от 1990 до 2002 година тя е отново подредена от художничката Цветана Векова. \r\nМарияна ВАЛЕНТИНОВА", "date": "2018.11.17", "title": "Вера Стойкова, Държавен куклен театър – Варна: Включваме се активно в Нощта на театрите"}
{"url": "http://www.focus-news.net/news/2018/11/17/2591520/georgi-harizanov-politicheski-analizator-sreshtata-mezhdu-prezidenta-rumen-radev-i-predsedatelya-na-gerb-boyko-borisov-ne-tryabva-da-e-pri-zakriti-vrata.html", "text": "Срещата между президента Румен Радев и председателя на ГЕРБ Бойко Борисов  не трябва да е при закрити врата. Това каза в интервю за седмичното обзорно предаване „Метроном“ по  Радио „Фокус“  политическият анализатор Георги Харизанов. Според него след такава  ще се чуят различни версии за проведените разговори. Той добави, че президентът трябва да се държи като власт, а не като институция. „Не е повод държавният глава да говори за ширеща се бедност при положение, че България, тръгвайки от под нулата и от трагични исторически икономически фактори, днес продължава уверено да върви напред. Това се отразява изключително негативно на обществените настроения.  Но също не е вярно, ако слагаме розови очила и казваме, че всичко е наред. Истината е някъде по  средата и тя се ражда в спора,  иска ми се този спор да бъде максимално публичен“, поясни той. Георги Харизанов каза още, че при срещата президентът Румен Радев не може да нареди, в каква позиция да се яви Борисов, защото той, освен председател на ГЕРБ, остава министър-председател и притежава реалната власт за взимането на решения и за изпълняването на политики в страната.", "date": "2018.11.17", "title": "Георги Харизанов, политически анализатор: Срещата между президента Румен Радев и председателя на ГЕРБ Бойко Борисов  не трябва да е при закрити врата"}
{"url": "http://www.focus-news.net/news/2018/11/17/2591526/veliko-tarnovo-minimalno-e-pokachvaneto-na-rekite-v-oblastta-sled-valezhite-prez-izminaloto-denonoshtie.html", "text": "Минимално е покачването на реките в област Велико Търново след вчерашните валежи. Това съобщиха за  Радио „Фокус“ – Велико Търново  от Хидрометеорологичната обсерватория в града. Измерените стойности на реката в кв. „Чолаковци“ във Велико Търново тази сутрин са 114 см, при критични стойности 650 см. Покачването през изминалото денонощие е с 2 см.  \r\nРека Янтра при село Каранци в община Полски Тръмбеш е спаднала с 1 см. Измереното ниво тази сутрин е 99 см, при критични стойности 500 см.  \r\nС 2 см се е покачила река Джулюница при лясковското село Джулюница. Нивото ѝ е 84 см.  \r\nГоляма река при Стражица е 67 см. Не се отчита промяна в стойностите сравнено с предходното денонощие. \r\nОт Басейнова дирекция „Дунавски район“ прогнозират, че водните количества за 17, 18 и 19 ноември ще бъдат около средно многогодишните стойности.  През следващите три дни речните нива във водосбора ще се понижават или ще останат без съществени изменения. Водните количества ще бъдат под праговете за внимание. \r\nНадежда КРЪСТЕВА", "date": "2018.11.17", "title": "Велико Търново: Минимално е покачването на реките в областта след валежите през изминалото денонощие"}
{"url": "http://www.focus-news.net/news/2018/11/17/2591521/shumen-grazhdani-izlyazoha-na-protest-sreshtu-visokite-tseni-na-gorivata-zarezhdat-avtomobilite-si-za-stotinki.html", "text": "Граждани излязоха на протест, зареждат гориво за стотинки, предаде репортер на  Радио „Фокус“ - Шумен . Над 50 автомобила чакат на бензиностанцията в района на ул. „Ген.Драгомиров“ в града. Колите зареждат за 10, 20 или 50 стотинки. Този начин избраха днес протестиращите, за да изразят недоволството си. Полицейски служители са на мястото и регулират движението в района на бензиностанцията. Натоварен е трафикът както по ул. „Ген. Драгомиров“ и ул. „Ген. Скобелев“, така и по съседните улици.  \r\nПо-рано днес около 30 автомобила се събраха в района на „Арена - Шумен“, откъдето потегли и автошествието до бензиностанцията в кв. „Боян Българанов\". Шофьорите натискаха клаксони, а от много коли се вееха и трибагреници. По пътя към автошествието се присъединиха още автомобили. Основното искане на протестиращите шуменци е за промяна, за по-високи доходи и по-добър стандарт на живот.  \r\n„Въпросът не е да се вдигне минималната заплата с 40 лв. на година. Искаме заплати, които ще позволят да водим нормален живот, близките ни да не робуват в чужбина, а да са тук в България. Искаме да се промени системата, да има повече референдуми, да се чува думата на народа“, заявиха хората от протеста. Те приемат оставката на Валери Симеонов като малка победа, но коментират, че зимата идва, а токът остава скъп.  \r\n„Хората не са доволни от управлението, вече 30 години ние вървим назад. Докога? Крайно време е да спрат кражбите и мизерията. Удари последният час! Да сразим престъпната им власт“, заяви Димо Маринов, един от протестиращите. Хората заявиха готовност утре от 11.00 часа отново да се съберат в района на „Арена Шумен“. \r\nИвелина ИВАНОВА", "date": "2018.11.17", "title": "Шумен: Граждани излязоха на протест срещу високите цени на горивата, зареждат автомобилите си за стотинки"}
{"url": "http://www.focus-news.net/news/2018/11/17/2591528/georgi-harizanov-politicheski-analizator-bitkite-koito-valeri-simeonov-vodeshe-kato-vitsepremier-byaha-v-polza-na-obshtestvoto-i-na-ikonomikata-na-stranata.html", "text": "Битките, които Валери Симеонов водеше като вицепремиер, бяха в полза на обществото и на икономиката на страната. Това каза в интервю за седмичното обзорно предаване „Метроном“ по  Радио „Фокус“ , политическият анализатор Георги Харизанов. Той добави, че след оставката се очаква да бъде изключително активен народен представител.  \r\n„Като вицепремиер имаше няколко важни битки, едната е за спазване на закона за шумът и реда по нощните заведения и в сектор туризъм. Може би привлече най-много обществено внимание, но според мен далеч не беше най важна. Валери Симеонов внесе промени в закона за хазарта, довели до леко ограничаване на истерията с лотариите, които се наблюдаваха.  Валери Симеонов е бил инициатор на облекчаването на режима на чужди граждани да получават работни визи. Равносметката е по-скоро положителна. Много съжалявам, че на фона на смислени действия, но не до там премислени изявления, доведоха да тази постъпка“, поясни той. Георги Харизанов каза още, че нестандартното поведение на Валери Симеонова го представя в добра светлина. Според анализатора трябва да има и такива политици, които се противопоставят на конюнктурата. По думите му ще е лъжа, ако се каже, че обстановката в страна не е критична, но това е нормално предвид отслабеното правителство.", "date": "2018.11.17", "title": "Георги Харизанов, политически анализатор:  Битките, които Валери Симеонов водеше като вицепремиер, бяха в полза на обществото и на икономиката на страната"}
{"url": "http://www.focus-news.net/news/2018/11/17/2591527/a1-on-makedoniya-spored-lidera-na-nova-demokratsiya-prespanskiyat-dogovor-ne-reshava-a-zadalbochava-spora-za-imeto.html", "text": "Според председателя на гръцката опозиционна партия „Нова демокрация“ Кириакос Мицотакис Преспанският договор не решава, а задълбочава спора за името на Македония, предава скопската електронна медия  A1 On , като уточнява, че поредната нападка на Мицотакис срещу споразумението, постигнато през юни, е направено в края на третото издание на Thessaloniki summit в Солун.  \r\nМицотакис още веднъж повтори позицията, че неговата партия няма да подкрепи  споразумението, определяйки сделката като „лоша“.  \r\n„Още веднъж - Договорът от Преспа е лоша сделка. „Нова демокрация“ няма да гласува за него нито в настоящия парламент, нито в следващия парламент… Накратко, Договорът от Преспа не решава проблема, а го задълбочава, не го архивира, а подклажда“, категоричен бе лидерът на гръцката опозиция. Тереза Герова", "date": "2018.11.17", "title": "A1 On (Македония): Според лидера на „Нова демокрация“ Преспанският договор не решава, а задълбочава спора за името"}
{"url": "http://www.focus-news.net/news/2018/11/17/2591531/stara-zagora-praznikat-na-rayskata-yabalka-beshe-otbelyazan-v-selo-hrishteni.html", "text": "Жителите на село Хрищени и тази година се събраха на централния площад, за да отбележат за 12-и път Празника на райската ябълка. Това съобщиха от пресцентъра на  Община Стара Загора . Тържеството започна по традиция с благословия за здраве.  \r\n„Това така мащабно събитие е възможно да се случи само с обединените усилия на всички живущи в селото. Това се случва с душа и неуморен труд – благодаря на всички, които спомагат да се случват такива празници. Празникът на райската ябълка е символ на взаимодействието и взаимоотношенията между различните поколения, които правят така, че да реализират подобни добри дела“, обърна се към организаторите и гостите на празника ресорният зам.-кмет на Община Стара Загора Иванка Сотирова.  \r\n„Ние отгледахме празника си като рожба, развълнувани и щастливи сме, че първите дръвчета, посадени преди 12 години, вече пълнят кошниците и сърцата ни. Благодаря за подкрепата, която получаваме от Община Стара Загора“, каза в словото си кметът на Хрищени Радка Желева. „За да сте здрави и засмени – яжте райски ябълки от Хрищени!“, припомни тя емблематичния девиз на населеното място.   \r\nТрадиционно бе показана реколтата от „божествения плод“, както е наричана райската ябълка. Част от празничната програма бяха още конкурс и базар – най-едър плод, най-пивка ракия и други. Хрищенци показаха още и компот от райска ябълка, мармалад и вкусни сладкиши.  \r\nВъзпитаниците на детска градина „Лилия“ и училище „Христо Ботев“ в селото отново наредиха пъстра тематична изложба. Тържеството продължи с фолклорна програма.  \r\nГости на Празника на райската ябълка бяха зам.-председателят на НС Емил Христов, народният представител Радостин Танев, председателят на Общинския съвет на Стара Загора Таньо Брайков, общинският съветник Николай Николов, началникът на Отдел „Култура“ на Община Стара Загора Диана Атанасова, кметове на съседни села и други.", "date": "2018.11.17", "title": "Стара Загора: Празникът на райската ябълка беше отбелязан в село Хрищени"}
{"url": "http://www.focus-news.net/news/2018/11/17/2591530/inzh-lyubozar-fratev-savet-po-turizam-plovdiv-prez-2018-godina-festivalat-defile-na-mladoto-vino-se-izvarshva-v-podkrepa-na-obrazovanieto.html", "text": "През 2018 година фестивалът „Дефиле на младото вино“ в Пловдив се извършва в подкрепа на образованието и по-специално на студенти, обучаващи се в направления на производствените процеси в хранително-вкусовата промишленост и туризма. Това каза за  Радио „Фокус“ – Пловдив  председателят на Управителния съвет на Съвета по туризъм в Пловдив инж. Любозар Фратев. По думите му 5% от приходите на фестивала ще бъдат инвестирани в поощряването на някои от най-изявените студенти от специалности винопроизводство, кетъринг и туризъм от Университета по хранителни технологии в Пловдив. „Стимулирането и развитието на младите кадри в образователната система е мисия на Съвета по туризъм. Всяка година студентите участват във фестивала като доброволци. Тяхна задача е да помагат на производителите в презентиране на продуктите, като по този начин се създава тясна връзка между бизнеса и образованието. С радост организаторите признават постигнатите резултати, доказателство за които са студентите, участвали с доброволчески труд на щандовете преди години, а сега ги откриваме отново на същите щандове, но вече част от екипа на фирмите“, каза Фратев. \r\nЗа провеждането на събитието Съветът по туризъм в Пловдив си партнира с Академията за музикално, танцово и изобразително изкуство, които ще вземат дейно участие през седмицата преди дефилето – в „Дни на младото вино“. Участие във фестивала ще има и от Аграрен университет – Пловдив. Те ще представят вино, което се произвежда именно в базата на университета. Техни студенти ще вземат активно участие на щандовете на производителите. В събитието се включват и студенти от Пловдивски университет „Паисий Хилендарски“ и Висше училище по агробизнес и развитие на регионите. Ученици от Професионалната гимназия по туризъм „Проф. д-р Асен Златаров“ и Професионална гимназия по хранителни технологии и техника спомагат за популяризирането на събитието като осигуряват брошури за посетителите и ги насочват към обектите на фестивала. \r\n„Фестивалът „Дефиле на младото вино” в Пловдив заема важно място в събитийния календар на Пловдив и е част от Националния туристически календар“, посочи Фратев. \r\nТони МИХАЙЛОВ", "date": "2018.11.17", "title": "Инж. Любозар Фратев, Съвет по туризъм - Пловдив: През 2018 година фестивалът „Дефиле на младото вино“ се извършва в подкрепа на образованието"}
{"url": "http://www.focus-news.net/news/2018/11/17/2591524/blagoevgrad-zhiteli-na-obshtina-petrich-organizirat-poreden-protest-sreshtu-sotsialnata-nespravedlivost-v-balgariya-na-18-noemvri.html", "text": "Жители на община Петрич организират пореден протест срещу социалната несправедливост в България на 18 ноември, предаде репортер на  Радио „Фокус“ – Пирин . Организацията на събитието се осъществява в една от социалните мрежи. Начало на протеста се очаква да бъде в 13.00 часа на паркинга при болницата, а след това отново се планува да бъде затворен и ГКПП „Кулата“. Очаква се в протеста да се включат и групи от община Сандански, както и близките населени места. \r\nЛивия НИНОВА", "date": "2018.11.17", "title": "Благоевград: Жители на община Петрич организират пореден протест срещу социалната несправедливост в България на 18 ноември"}
{"url": "http://www.focus-news.net/news/2018/11/17/2591535/hristo-uzunov-natsionalna-agentsiya-za-prihodite-burgas-vazhno-e-da-se-povishi-danachnata-kultura-na-mladite-hora.html", "text": "Важно е да се повиши данъчната култура на младите хора. Това каза за  Радио „Фокус“ – Бургас  Христо Узунов, главен експерт в Териториална дирекция на Национална агенция за приходите – Бургас, във връзка със съвместната инициатива на НАП и Министерството на образованието и науката, наречена „Влез в час с данъците 4“. По думите му това е един проект, в който участие взимат участие учениците от 10, 11 и 12 клас на бургаските училища. „Това е образователен проект, който има за цел да се повиши данъчната култура на младите хора. Важно е те да получат базови знания за данъчната система в България, за това какво прави и каква е мисията на Националната агенция за приходите. Освен това е важно те да могат да различават данък от осигуровка, да знаят какви права дават осигуровките и защо трябва да се плащат данъци. Също така те трябва да научат какво представлява „сивата“ икономика и какви мерки предприема Националната агенция за приходите в борбата си с нея. Тези знания ще им бъдат от полза в бъдеще“, обясни Узунов. Той добави, че проектът се реализира за четвърта поредна година и се очаква да приключи в края на първия учебен срок – през месеците януари и февруари.  \r\n„Много от учениците, към които сме се насочили, вече работят по време на летните ваканции. За съжаление, не малка част от тях вече са имали среща и със „сивата“ икономика в лицето на некоректни работодатели, които са ги лишили от получаването на последна заплата, например“, каза още той. Според него се обмисля възможността данъчната култура да влезе като редовен предмет в училищата. „Специално в този срок нашият фокус е насочен към Гимназията за романски езици „Г. С. Раковски“, Търговската гимназия, Професионалната гимназия по строителство, архитектура и геодезия „Кольо Фичето“, Природо-математическата гимназия „Акад. Никола Обрешков“, Английската езикова гимназия „Гео Милев“. В тези години ние сме преподавали, на практика, в почти всички бургаски училища, а освен това сме посещавали училища извън общината“, каза още Узунов. Той смята , че науката за данъците е важна, но също толкова важно е тя да бъде поднесена по подходящия за учениците начин. \r\nМария ГЕОРГИЕВА", "date": "2018.11.17", "title": "Христо Узунов, Национална агенция за приходите - Бургас: Важно е да се повиши данъчната култура на младите хора"}
{"url": "http://www.focus-news.net/news/2018/11/17/2591533/polina-milusheva-mandadzhieva-alians-za-hora-s-redki-bolesti-v-balgariya-ot-redki-bolesti-sa-zasegnati-obshto-okolo-400-000-dushi.html", "text": "По данни на Световната здравна организация в България от редки болести са засегнати общо около 400 000 души. Това каза за  Радио „Фокус“ – Бургас  Полина Милушева-Мандаджиева, представител на Алианс за хора с редки болести и председател на Национална Асоциация на пациентите с дефицит на растежния хормон. По думите ѝ редките болести са заболявания, които засягат по-малко от 1 на всеки 2 000 души. „В повечето случаи причината за тях е генетична, често са хронични и животозастрашаващи. Над 50% от засегнатите са деца. Някои от тези болести са толкова редки, че от тях страдат един - двама души в цялата страна“, обясни Мандаджиева. Тя добави, че са познати над 7000 вида редки заболявания. „В България няма официално определение за ултра редките заболявания. В Англия е прието, че ултра редките заболявания са тези, при които има по-малко от един засегнат на 100 хиляди души“, каза още Мандаджиева. Тя добави, че в Бургаска област има данни за заболели с дефицит на растежен хормон, сирингомиелия, муковисцидоза, болест на Гоше, таласемия, както и един случай на заболял с периодична треска. „Диагностиката на редките болести е трудна. Първо, защото липсва достатъчно информация за тях, и второ, защото част от заболяванията наподобяват други познати заболявания, което затруднява поставянето на точна диагноза“, посочи още Мандаджиева. \r\nМария ГЕОРГИЕВА", "date": "2018.11.17", "title": "Полина Милушева-Мандаджиева, Алианс за хора с редки болести: В България от редки болести са засегнати общо около 400 000 души"}
{"url": "http://www.focus-news.net/news/2018/11/17/2591537/plovdiv-deseto-izdanie-na-festivala-defile-na-mladoto-vino-shte-se-provede-ot-23-do-25-noemvri.html", "text": "Десето юбилейно издание на фестивала „Дефиле на младото вино“ ще се проведе в Пловдив на 23, 24 и 25 ноември. Това каза за  Радио „Фокус“ – Пловдив  председателят на Управителния съвет на Съвета по туризъм в Пловдив инж. Любозар Фратев. По думите му, юбилейното издание на фестивала отчита рекорден брой участници –  46, сред които винопроизводители и майстори на традиционната местна кухня от цялата страна. 6 от винопроизводителите ще участват за първи път в „Дефиле на младото вино“. На 23 ноември, петък, по традиция фестивалът ще започне с Дионисиево шествие в 13.00 часа от площада пред Общината. След кратка програма танцьорите и музикантите от ансамбъл „Тракия“ ще поведат жителите и гостите на Пловдив към Стария град, където ще се състои откриването на събитието от официалните лица и музикално-танцовата програма на ансамбъла. Дегустации ще има и през трите дни, като на 23 ноември те ще бъдат за времето от 14.00 до 18.00 часа, на 24 ноември – от 11.00 до 18.00 часа, а на 25 ноември – от 11.00 до 17.00 часа.  Посетителите ще могат да закупят жетони за дегустация на входа на всяка къща от фестивалните локации. Един жетон дава право на една дегустация. Ще се предлагат също стъклени чаши, гравирани  с логото на фестивала. В събота на официалната вечеря – „Вечер на майсторите на виното”, ще се обявят наградите за най-добрите млади бели, червени и розе вина, съгласно регламента, определен от дегустационната комисия в състав от 7 човека. Оценката на потребителите е в отделна класация, като за целта желаещите, попълвайки анкетни карти, дават своя глас за най-добрите вина. Тази година ще бъдат връчени и плакети за почетен участник на винопроизводителите, подкрепили фестивала още от първите му издания. \r\nОчаква се туристи от цяла България, също от Англия, Франция, Русия и Швеция да пристигнат в Пловдив специално за фестивала „Дефиле на младото вино“ в къщите на Стария град. По традиция водещи винопроизводители и производители на храни ще представят продукцията си, а форумът ще бъде съпътстван с интересни събития – танцови спектакли, презентации, премиери на филми, различни работилници и изложби. \r\n„Дни на младото вино“ ще съпътстват фестивала през цялата последна седмица на ноември с различни културни прояви в градска среда, повечето от които с вход свободен за посетителите. Тази година в нея са включени образователни филми, рисуване с вино, урок по дегустация, музикално-танцова програма. \r\nФестивалът „Дефиле на младото вино” се организира от Съвета по туризъм в Пловдив и Община Пловдив, в активно сътрудничество с Общински институт „Старинен Пловдив”, Университета по хранителни технологии , Фондация „Пловдив 2019“, професионалните гимназии, висшите учебни заведения и всички участници във винения бизнес. Събитието е в подкрепа на „Пловдив – Европейска столица на културата 2019“. \r\nТони МИХАЙЛОВ", "date": "2018.11.17", "title": "Пловдив: Десето издание на фестивала „Дефиле на младото вино“ ще се проведе от 23 до 25 ноември"}
{"url": "http://www.focus-news.net/news/2018/11/17/2591522/parvan-simeonov-politolog-reshenieto-za-ostavkata-na-vitsepremiera-valeri-simeonov-izchaka-iztoshtavaneto-na-protestite-na-maykite-na-detsa-s-uvrezhdaniya.html", "text": "Решението за оставката на вицепремиера Валери Симеонов изчака изтощаването на протестите на майките на деца с увреждания. Това каза в седмичното обзорно предаване „Метроном“ на  Радио „Фокус“  политологът Първан Симеонов. „Валери Симеонов си беше поставил за цел, ако предприема нещо, да го прави след като протестите утихнат, за да не изглежда като направено под натиск. Донякъде успява в това начинание, защото този на майките отмина своя пик. Другите протести го захлупиха. Валери Симеонов изчака, за да може да запази достойнството си. Второто и много важно – той каза: „Аз разговарях с вицепремиера Красимир Каракачанов по темата“. Струва ми се, че Красимир Каракачанов е изиграл известна роля в решението на Валери Симеонов. Не бива да се пропуска и изказването на двама депутати на Валери Симеонов, след което имаше разграничение на представители на ВМРО от начина, по който НФСБ говори за протестите. Това също е била капка, от която прелива чашата. Според мен най-важното е, че Симеонов е чул и общественото мнение“, обясни Първан Симеонов. Той каза още, че протестите на майките на деца с увреждания и опозицията, фиксирайки недоволството върху една личност, направихли услуга на премиера Бойко Борисов, който задоволил всички претенции с премахването на един човек. Според политолога оставките в България обаче не са развръзка на политически сюжети, а са завръзка на съвсем нови. Дългата ръка на ДПС стои зад всичко, което се случва в страната, каза още. Тя цели поставяне на Бойко Борисов в още по-голяма зависимост, премахвайки патриотите или поне основното „анти ДПС“ острие – Валери Симеонов, обобщи Първан Симеонов.", "date": "2018.11.17", "title": "Първан Симеонов, политолог: Решението за оставката на вицепремиера Валери Симеонов изчака изтощаването на протестите на майките на деца с увреждания"}
{"url": "http://www.focus-news.net/news/2018/11/17/2591540/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“, потвърди за  Радио „Фокус“ – Бургас  дежурният на пункта. Няма информация за образувани колони от автомобили или затруднено преминаване през границата с Турция. \r\nМария ГЕОРГИЕВА", "date": "2018.11.17", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2018/11/17/2591539/pazardzhik-okolo-30-dushi-uchastvaha-v-protesta-sreshtu-visokite-tseni-na-gorivata-v-panagyurishte.html", "text": "Около 30 души участваха в протеста срещу високите цени на горивата в Панагюрище, съобщиха за  Радио „Фокус“ - Пазарджик  участници в шествието. Протестът започна пред Общината с искане за оставки в правителството. След това присъстващите се отправиха към паметника на Райна Княгиня. Шествието премина мирно, без инциденти и завърши с българско хоро. \r\nРадослава МУРДЖЕВА", "date": "2018.11.17", "title": "Пазарджик: Около 30 души участваха в протеста срещу високите цени на горивата в Панагюрище"}
{"url": "http://www.focus-news.net/news/2018/11/17/2591541/sofiya-v-hram-pametnik-sv-aleksandar-nevski-shte-bade-otsluzhena-panihida-po-povod-svetovniya-den-za-vazpominanie-na-zhertvite-ot-patnotransportni-proizshestviya.html", "text": "По повод Световния ден за възпоминание на жертвите от пътнотранспортни произшествия на 18 ноември от 11.00 часа в храм-паметник „Св. Александър Невски“ ще бъде отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите. Това съобщиха от пресцентъра на  МВР . В храма ще присъстват представители на ръководството на Министерство на вътрешните работи, Главна дирекция „Национална полиция\", Български червен кръст и Съюза на българските автомобилисти.", "date": "2018.11.17", "title": "София: В храм-паметник „Св. Александър Невски“ ще бъде отслужена панихида по повод Световния ден за възпоминание на жертвите от пътнотранспортни произшествия"}
{"url": "http://www.focus-news.net/news/2018/11/17/2591542/plovdiv-svetofarat-na-ul-kukush-do-stadion-todor-diev-raboti-v-avarien-rezhim-preminavaneto-e-zatrudneno.html", "text": "Светофарът на ул. „Кукуш“ до стадион „Тодор Диев“ в Пловдив работи в авариен режим, преминаването е затруднено. Това каза  слушател на Радио „Фокус“ – Пловдив , който работи като шофьор на автобус. По думите му от сутринта светофарът в кв. „Кючук Париж“ мига в жълто, а пресичането на натовареното кръстовище там е почти невъзможно и изключително рисково.  \r\n„Излизам с автобуса от автогара „Родопи“ и не мога да премина, защото вървя по маршрут. Обадих се на тел. 112 три пъти. Предоставиха ми дежурен телефон в Общината, но никой не вдига. Какво трябва да стане в този град, за да оправят един светофар? Това е срамота. Цял ден не могат да се справят с този проблем. Откъде другаде да премина, след като трябва да следвам маршрут?“, коментира слушателят. \r\nТони МИХАЙЛОВ", "date": "2018.11.17", "title": "Пловдив: Светофарът на ул. „Кукуш“ до стадион „Тодор Диев“ работи в авариен режим, преминаването е затруднено"}
{"url": "http://www.focus-news.net/news/2018/11/17/2591529/volen-siderov-ataka-ostavkata-na-valeri-simeonov-ne-e-saglasuvana-s-men.html", "text": "Оставката на Валери Симеонов не е съгласувана с мен. Това каза по време на брифинг председателят на ПГ на „Обединени патриоти“ и лидер на „Атака“ Волен Сидеров, предаде репортер на  Агенция „Фокус“ . „Но основното е, че очаквам от членовете на коалиционния съвет - Борисов, Цветанов, Каракачанов, а и от самия Симеонов, да ми кажат: „Волене, извинявай, беше прав, когато не те послушахме преди един месец“. Тогава единствено аз казах, че с голямата гавра, която Симеонов направи с недопустимото изречение към майките на деца с увреждания, цивилизованият начин е подаване на оставка – казах го това. Но не, тогава приеха, че няма да се подава оставка, той самия не искаше, и Каракачанов не искаше, а Борисов каза, че всички от патриотите трябва да са съгласни. Защо трябваше да мине тази вълна от протести? Защо трябваше да се повтори старата българска приказка за стоте тояги, солта и жълтиците накрая“, каза още Сидеров. \r\nТой посочи, че оставката е закъсняла и на фона на едно натрупано възмущение от заинатяване. „Защото това беше на инат да стоиш на власт“, заяви Сидеров. \r\nЦветилена СИМЕОНОВА", "date": "2018.11.17", "title": "Волен Сидеров, „Атака“: Оставката на Валери Симеонов не е съгласувана с мен"}
{"url": "http://www.focus-news.net/news/2018/11/17/2591543/api-shofyorite-tryabva-da-tragvat-na-pat-s-avtomobili-podgotveni-za-zimni-usloviya.html", "text": "Шофьорите, на които утре им предстои пътуване, трябва да тръгват с автомобили, подготвени за движение при зимни условия. Това съобщиха от пресцентъра на  Агенция „Пътна инфраструктура“ . Прогнозата на метеоролозите за неделя и понеделник е за застудяване и в Северозападна и Северна България дъждът ще преминава в сняг. \r\nНеобходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. \r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.11.17", "title": "АПИ: Шофьорите трябва да тръгват на път с автомобили, подготвени за зимни условия"}
{"url": "http://www.focus-news.net/news/2018/11/17/2591534/volen-siderov-ataka-ne-me-poslushaha-za-ostavkata-na-valeri-simeonov-i-sgreshiha-predlagam-da-ne-se-izbira-chetvarti-vitsepremier.html", "text": "Не ме послушаха за оставката на Валери Симеонов и сгрешиха. Това каза по време на брифинг председателят на ПГ на „Обединени патриоти“ и лидер на „Атака“ Волен Сидеров, предаде репортер на  Агенция „Фокус“ . \r\n„Нашите отношения в „Обединени патриоти“ мисля, че са най-осветляваните от всички коалиционни отношения от цялата политическа реалност в последните години. Защото всичко, което ставаше, ставаше пред медиите. Искам да припомня, че още от края на миналата година започнах да бия камбаната и да казвам, че не сме във властта за лифтове, за дискотеки, за сергии и т.н. Ние сме за по-важни неща – доходи,стандарт на живот, безработица, работа. И за какво са сега хората на улиците? По същите теми. Защо не ме послушаха тогава и се прие, че едва ли не нападам Симеонов?“, каза още Сидеров. Той посочи, че няма такъв „гъдел“ да го напада и да се занимава личностно с него. \r\n„Казах му тези неща и размахах пръст, защото знам много добре, че стоенето във властта носи негативи, ако не направиш нещо осезаемо и съществено. Тогава не ме послушаха. След това през лятото пак имаше едни епизоди, в които припомнях, че вицепремиерът се занимава с неща, които не са съществени. Ако бяха ме слушали, нещата щяха да са много по-добре и щеше да има много повее разбиране у хората. Сега не знам това недоволство, което набира сила, докъде може да отиде. Не знам какво точно трябва да направи правителството, за да го компенсира. Защото това, което последно предложих, беше да се махне данъкът на старите коли“, коментира още лидерът на „Атака“.  \r\nСидеров обясни, че не е този, който като влезе в един отбор, ще го издъни и предаде. „Не съм такъв. А със Симеонов не виждам да има затруднение с работата ни занапред в парламента. „Атака“ щеше да има повече хора, ако не бях направил аз най-много компромиси, когато правихме общите листи. „Атака“ можеше да влезе и самостоятелно, но тогава бях този, който каза да направим отделение, но да го направим за добро управление, за добри постиженията. Хората още ни натякват за тези 300 лв. пенсия, които бяха говорени като предизборна полемика“, каза още той. \r\nСидеров посочи, че е възможно да бъде повдигнат въпросът за нов председател на ПГ на „Обединени патриоти“. „Не са  водени разговори кой ще смени вицепремиера на поста. Но не е нужно той да бъде от една от трите партии от „Обединени патриоти“, просто трябва да бъде предложен от тях“, каза още той и обясни, че според него не е нужно да има четвърти вицепремиер. „Възможно е да останат трима вицепремиери – Дончев, Каракачанов и Захариева. Нищо няма да се срине, въпросът е да се върши работа. Защото и без единия, и без другия вицепремиер коалицията може да върви напред“, коментира Сидеров. \r\nЦветилена СИМЕОНОВА", "date": "2018.11.17", "title": "Волен Сидеров, „Атака“: Не ме послушаха за оставката на Валери Симеонов и сгрешиха, предлагам да не се избира четвърти вицепремиер"}
{"url": "http://www.focus-news.net/news/2018/11/17/2591545/haskovo-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на изход за товарни автомобили, по данни към 14.00 часа. Това съобщиха от пресцентъра на  Главна дирекция \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2018.11.17", "title": "Хасково: Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2018/11/17/2591538/volen-siderov-ataka-imashe-neposledovatelnost-v-rakovodstvoto-na-gerb-za-ostavkata-na-valeri-simeonov.html", "text": "Имаше непоследователност в ръководството на ГЕРБ за оставката на Валери Симеонов. Това каза по време на брифинг председателят на ПГ на „Обединени патриоти“ и лидер на „Атака“ Волен Сидеров, предаде репортер на  Агенция „Фокус“ . „Ще отправя критика към тази непоследователност, която виждам в ръководството на ГЕРБ. Преди няколко дни - Валери Симеонов ще счупи управлението, ако излезе. А днес чувам Цветан Цветанов да казва, че нищо няма да се счупи, даже ще се заздрави. Кое е вярно? Какво се случи в тези два дни? Какво стана, че изведнъж това, което го исках преди 45 дни, изведнъж стана възможно, само че във вече една обстановка, в която хората казват, че тази оставка не е достатъчна“, каза още Сидеров. \r\nТой посочи, че дали ще бъде стабилна коалицията „Обединени патриоти“ – ГЕРБ зависи от това, какво ще бъде поставено като цели в управлението. „Продължавам да искам неща, които са важни за хората. Не поправки в Гражданския процесуален кодекс, защото това е „много важно“ и се занимавахме една седмица. Не някакви дреболии, които всяка седмица влизат в парламента, минават и не водят до съществено подобряване на живота. Нека да сложим важни неща, да разгледаме концесиите, да видим кои от тях да махнем, да видим как може да забогатее българската нация, без да има наличие на петрол. Има обаче достатъчно ценни метали, злато, високи технологии, както и възможности за инвестиции, които в момента не се използват добре“, обясни Сидеров. \r\nЦветилена СИМЕОНОВА", "date": "2018.11.17", "title": "Волен Сидеров, „Атака“: Имаше непоследователност в ръководството на ГЕРБ за оставката на Валери Симеонов"}
{"url": "http://www.focus-news.net/news/2018/11/17/2591548/veliko-tarnovo-nad-60-000-leva-prihodi-ot-spektakli-samo-za-2-mesetsa-otchita-muzikalno-dramatichen-teatar-konstantin-kisimov.html", "text": "Силно начало на новия театрален сезон постави Музикално-драматичен театър „Константин Кисимов” във Велико Търново, съобщават от  културната институция . Над 60 000 лв. приходи от изиграни спектакли отчита културната институция за месеците септември и октомври. \"Всички представления на театъра на търновска сцена и в турне са под патронажа на кмета на Община Велико Търново инж. Даниел Панов. \r\n23 спектакъла са изиграли артистите от МДТ през септември, а през октомври – 26\", каза директорът на театъра Васил Вълчев. Той посочи, че някои от дните са имали по пет представления в три различни града в страната. 16 от представленията през октомври са за възрастни – 10 на музикалния състав и 6 драматичната трупа, и 10 са били за детска публика – „Пипи Дългото чорапче”.  \r\nВ предходния месец храмът на Мелпомена в града е гостувал в 12 града в страната. С голям успех са преминали премиерните спектакли на театъра в три от големите културни центрове у нас – Музикалния театър „Стефан Македонски” в София, Държавната опера в Русе и Театрално-музикален продуцентски център във Варна. \r\n24 са организираните спектакли за ноември, от които 12 за възрастни – по шест на музикалния състав и на драмата, и 12 детски представления на „Тримата братя и златната ябълка“ и „Пипи Дългото чорапче“. \r\nНаред с интензивната спектаклова дейност, великотърновският театър успя да подготви и две премиерни заглавия, които вече се приемат радушно от публиката. В края на септември бе премиерата на френската комедия „Да си богат не е лесно” на Пиер Шено. Месец по-късно за първи път на търновска сцена бе представен мюзикълът „Вражалец” по пиесата на Ст. Л. Костов и музика на Дечо Таралежков. Сега актьорите от драмата репетират усилено новото историческо заглавие „Йоан, синът на Асен”. За режисьор е поканен Александър Илинденов, сценографията и костюмите са на Лидия Къркеланова, а сценарият е подготвен от актьора Иван Митев. Премиерата ще бъде в средата на декември на голяма сцена. По традиция МДТ „Константин Кисимов” ще зарадва любимата публика и с коледен концерт. \r\nОт началото на 2018 г. великотърновският театър е изиграл над 60 представления в турне и е гостувал в 37 града в страната, отчете още директорът Васил Вълчев. На 21 ноември МДТ ще представи мюзикъла „Криворазбраната цивилизация” в Русе, а през декември ще изиграе премиерно спектакъла „Няма да платим“  в Театър „Българска армия” в София.", "date": "2018.11.17", "title": "Велико Търново: Над 60 000 лева приходи от спектакли само за 2 месеца отчита Музикално-драматичен театър „Константин Кисимов”"}
{"url": "http://www.focus-news.net/news/2018/11/17/2591536/vmro-dpmne-zoran-zaev-obvini-ungariya-v-otvlichaneto-na-bivsh-premier-makedoniya-ne-zasluzhava-takav-sram.html", "text": "В рамките на пресконференция в Скопие говорителят на опозиционната ВМРО-ДПМНЕ Наум Стоилковски подчерта, че в рамките на вчерашния ден (петък, 16 ноември), министър-председателят на Македония Зоран Заев на два пъти е отправил обвинения срещу Унгария в отвличането на бивш премиер – на Никола Груевски, предава скопската електронна медия  „Плюс Инфо“ . \r\n„С цялата тежест на премиерския си пост, Заев вчера на два пъти обвини Република Унгария, че е отвлякла македонски гражданин, бивш премиер, почетен председател на опозицията, при това лице, което участва в съдебен процес! Република Македония не заслужава такъв срам“, реагират от ВМРО-ДПМНЕ след вчерашното изявление на министър-председателя, в което той попита дали Никола Груевски не е бил отвлечен.  Тереза Герова", "date": "2018.11.17", "title": "ВМРО-ДПМНЕ: Зоран Заев обвини Унгария в отвличането на бивш премиер, Македония не заслужава такъв срам"}
{"url": "http://www.focus-news.net/news/2018/11/17/2591547/afp-protestite-vav-frantsiya-sreshtu-povishavaneto-na-tsenite-na-gorivata-nad-dve-hilyadi-demonstratsii-s-nad-120-hilyadi-uchastnitsi.html", "text": "Протестите във Франция срещу повишаването на цените на горивата събраха около 124 хиляди души в над две хиляди отделни демонстрации на територията на страната, предава  AFP .  \r\nДанните са обявени от министъра на вътрешните работи Кристоф Кастанер. Съгласно представената от него информация, протестите са съпътствани от серия инциденти, някои от които – сериозни. Една жена загина, а 47 други са ранени, три от които – сериозно. Извършени са и арести. Тереза Герова", "date": "2018.11.17", "title": "AFP: Протестите във Франция срещу повишаването на цените на горивата – над две хиляди демонстрации с над 120 хиляди участници"}
{"url": "http://www.focus-news.net/news/2018/11/17/2591550/polina-milusheva-mandadzhieva-alians-za-hora-s-redki-bolesti-v-85-ot-sluchaite-prichinata-za-vaznikvaneto-na-redkite-bolesti-e-genetichna.html", "text": "В 85% от случаите причината за възникването на редките болести е генетична. Това каза за  Радио „Фокус“ – Бургас  Полина Милушева-Мандаджиева, представител на Алианс за хора с редки болести и председател на Национална Асоциация на пациентите с дефицит на растежния хормон. По думите ѝ често редките болести са хронични и животозастрашаващи. „В повечето случаи редките заболявания са с доказан генетичен произход, като засягат един или няколко гена или хромозомни аномалии. Те могат да са унаследени или да са в резултат на генна мутация или хромозомна аномалия. Това се наблюдава при 3% до 4% от новородените“, обясни Мададжиева. Тя добави, че други редки болести се развиват в резултат на инфекции (бактерии или вируси) или алергии, или се дължат на дегенеративни, пролиферативни или тератогенични (химически, радиационни и други) причини.  \r\n„Някои редки болести се причиняват от комбинираното действие на генетични фактори и фактори на околната среда. За повечето редки заболявания етиологичният механизъм е все още непознат поради липсата на изследвания в тази област, чрез които да се разкрие патофизиологията на болестта“, каза също Мандаджиева. „Редките болести са хронични и тежки, с необходимост от постоянни грижи и лечение. Лечението не влияе на генетичната причина, а коригира последствията от нея. Терапията обикновено е поддържаща, но значително повишава качеството и продължителността на живота. Редовното лечение позволява на голяма част от пациентите да учат, работят и допринасят за обществото“, посочи още Мандаджиева. Според нея пациентите с редки болести имат нужда от диагностициране, проследяване и лечение на заболяването от различни специалисти, запознати със специфичните негови прояви. „Тъй като повечето болести са хронични и обхващат целия живот на пациента, е важно лекарите да са запознати и с развитието на болестта при конкретния човек. Наличието на експертни центрове ще осигури нужната мултидисциплинарна грижа и ще избегне трудния  преход към нови лекари, когато пациентът навърши 18 години и от детската клиника трябва да премине в клиника за възрастни, където не го познават и не винаги го лекуват адекватно“, допълни още Мандаджиева. \r\nМария ГЕОРГИЕВА", "date": "2018.11.17", "title": "Полина Милушева-Мандаджиева, Алианс за хора с редки болести: В 85% от случаите причината за възникването на редките болести е генетична"}
{"url": "http://www.focus-news.net/news/2018/11/17/2591532/faz-hds-i-zeleni-zapochvat-pregovori-za-koalitsiya-v-hesen.html", "text": "н В първия ден от новата седмица Християндемократическият съюз (ХДС) и „Зелени“ ще започнат преговори за съставяне на коалиционно правителство във федералната провинция Хесен, съобщава националният ежедневник  Die Frankfurter Allgemeine Zeitung .  \r\nХесенските „Зелени“ са приели поканата на ХДС за съвместно правителство, поясниха от Висбаден в официално съобщение. Предложението на християндемократите бе отправено в петък, припомнят от редакцията. \r\nНа изборите за регионален парламент във Висбаден ХДС на министър-председател Фолкер Буфие загуби сериозна подкрепа от избирателите, но остана първа политическа сила. Добрият резултат на „Зелени“ направиха възможно запазване на черно-зелената коалиция, която управляваше в провинцията през последните четири години. Тереза Герова", "date": "2018.11.17", "title": "FAZ: ХДС и „Зелени“ започват преговори за коалиция в Хесен"}
{"url": "http://www.focus-news.net/news/2018/11/17/2591552/sport-federer-sreshtu-zverev-e-parviyat-polufinal-v-london.html", "text": "Роджър Федерер и Александър Зверев излизат в първи полуфинал на последния за годината „Мастърс“ турнир в Лондон от 16:00 часа. Федерер преодоля лошия си старт и завърши група „Лейтън Хюит“ на първо място, докато Зверев бе изпреварен само от Джокович в другата група. \r\nТенис звездата от близкото минало Грег Руседци определи швейцареца за фаворит, но добави, че Зверев ще даде всичко от себе си и очаква трисетов мач. Самият факт, че Зверев се класира за финалната четворка на 21 години е прекрасно постижение, като младият германец може да изненада фаворита. \r\nВ другия полуфинал Джокович играе срещу Андерсон от 22:00 часа. \r\nВенцислав ДРАГОМАНОВ", "date": "2018.11.17", "title": "Спорт: Федерер срещу Зверев е първият полуфинал в Лондон"}
{"url": "http://www.focus-news.net/news/2018/11/17/2591553/blagoevgrad-zhiteli-na-obshtinite-razlog-i-bansko-predvizhdat-protest-i-blokada-na-patya-simitli-gotse-delchev-na-18-noemvri.html", "text": "Жители на общините Разлог и Банско предвиждат протест и блокада на пътя Симитли – Гоце Делчев на 18 ноември, предаде репортер на  Радио „Фокус“ – Пирин . Те се организират в социалните мрежи. Официално протестът е обявен за 12.00 часа, а за сборен пункт е определен районът на комплекс „Реденката“ край Разлог. По информация от групата, в която се организира протеста, той е разрешен от кмета на Разлог Красимир Герчев, като организаторите са обявили, че провеждат инициативата в знак на недоволство срещу предстоящото увеличение на цената на водата в област Благоевград. \r\nЛивия НИНОВА", "date": "2018.11.17", "title": "Благоевград: Жители на общините Разлог и Банско предвиждат протест и блокада на пътя Симитли – Гоце Делчев на 18 ноември"}
{"url": "http://www.focus-news.net/news/2018/11/17/2591544/krasimir-uzunov-bivshiyat-makedonski-premier-nikola-gruevski-izchezna-taynstveno-kakto-vsichko-sluchvashto-se-v-makedoniya-prez-poslednite-100-godini.html", "text": "Бившият македонски премиер Никола Груевски изчезна тайнствено, както всичко, случващо се в Македония през последните 100 години. Това каза в седмичното обзорно предаване „Метроном“ на  Радио „Фокус“  Красимир Узунов, познавач на историята на Македония и проблемите на Балканите и президент на Агенция и национална радиоверига „Фокус“. Според него бившият премиер е избягал не без съдействието на македонските власти. „Трябва да има някаква тайнственост, но трябва да има и някакъв драматизъм. Ако разсъждаваме практично – кой позволи на Груевски да си изтегли всички авоари от сметки, като едва ли е човек, който е държал всичките си пари в македонски сметки, преди да изчезне на 11-ти? Възкръсна някаква унгарска компания „Малев“, която е закрита през 2012 година, за да се стигне до дипломатически автомобил, който преминава, никой не го поглежда. Той преминава през цяла Албания, след това през Черна гора и през Сърбия. Злите езици твърдят, че е получил вечеря в Сърбия от високи кръгове и след това е отишъл в Унгария“, отбеляза Красимир Узунов. Той каза още, че македонският премиер Зоран Заев рискува цяла група около Груевски да се инсталира в чужбина и да направят задгранично представителство на ВМРО. А ако се чете историята на тази организация, го е имало, добави Красимир Узунов. Той коментира, че е неприятна намесата на името на България в бягството на бившия македонски премиер, обясни Узунов. Според него обаче ще има българска следа в изчезването на му. По отношение на Унгария, той добави, че страната ще излезе от положение без проблеми, още повече ако Груевски наистина снощи е заминал за Турция или за Русия.", "date": "2018.11.17", "title": "Красимир Узунов: Бившият македонски премиер Никола Груевски изчезна тайнствено, както всичко, случващо се в Македония през последните 100 години"}
{"url": "http://www.focus-news.net/news/2018/11/17/2591555/dots-pavel-pavlov-bogoslov-40-dnevniyat-koleden-post-podgotvya-peshterata-na-sartsata-na-horata-za-rozhdestvoto-na-spasitelya.html", "text": "40-дневният Коледен пост подготвя пещерата на сърцата на хората за Рождеството на Спасителя. Това каза в седмичното обзорно предаване „Метроном“ на  Радио „Фокус“  доц. Павел Павлов, богослов и зам.-декан в Богословския факултет на Софийски университет „Св. Климент Охридски”. „Всеки пост има цели да ни пробуди и да започне нашата подготовка за големия празник. Както се подготвяме като сме поканени на сватба се приготвяме как ще изглеждаме, по какъв начин ще отидем, какъв подарък ще отнесем, по същия начин в календарния цикъл на църквата има такива подготвителни дни“, каза богословът. По думите му дългите пости – в случая Рождественският, имат за цел да насочат вниманието към голямото събитие, което очакваме – раждането на Спасителя. „Спасителят се ражда всяка година, но е много важно да се роди и в нашите домове и сърца, в очите на нашите деца, а не да се чака коледният подарък и да се съсредоточава всичко върху него. За да има това предаване за съхраняване на вярата и то до остане в сърцата, в очите на децата ни“, добави той. По отношение на самото постене с лишаване от определени храни е като втори елемент и е по-лесният, заяви той. Не се замисляме над по-големите послания и знаци, които ни се дават чрез поста. Хората днес могат да използват това като добра възможност да има някакво лишаване на определени храни, но това е първото ниво и по-лесният. Българинът по различен начин възприема поста, зависи в кой период от живота си се намират. „Младите не се замислят толкова много и по инерция си върви светският живот, в който сме по 12 часа на улицата, на работата или по различни забавления. Той не ни дава особено големи възможности за този тип пост, за който говорим, дори и да спазваме хранителен режим. Моите впечатления са, че масово постят хора, които са по-съсредоточени или са след определена възраст“, поясни той.", "date": "2018.11.17", "title": "Доц. Павел Павлов, богослов: 40-дневният Коледен пост подготвя пещерата на сърцата на хората за Рождеството на Спасителя"}
{"url": "http://www.focus-news.net/news/2018/11/17/2591546/korneliya-ninova-bsp-golyamata-pobeda-e-ne-samo-ostavkata-na-valeri-simeonov-a-sabudenata-grazhdanska-energiya.html", "text": "Голямата победа на майките на деца с увреждания не е оставката на Валери Симеонов, а събудената гражданска енергия. Това каза лидерът на БСП Корнелия Нинова в изявление в централата на партията, предаде репортер на  Агенция „Фокус“ . „Искаме да поздравим майките на деца с увреждания, че 26 дни не отстъпиха от най-милото, което има една майка – детето си - Искаме да поздравим хората, които ги подкрепиха. Голямата им победа е не само оставката на Валери Симеонов, тя е щрих в една по-голяма картина. Голямата победа е събудената гражданска енергия“, каза Нинова и посочи, че преди две години това не би било възможно. Според нея голяма победа е, че чувството на справедливост е надделяло над страха и апатията.  \r\nДеница КИТАНОВА", "date": "2018.11.17", "title": "Корнелия Нинова, БСП: Голямата победа е не само оставката на Валери Симеонов, а събудената гражданска енергия"}
{"url": "http://www.focus-news.net/news/2018/11/17/2591558/pazardzhik-natovareno-e-dvizhenieto-po-napravlenieto-pazardzhik-plovdiv.html", "text": "Натоварено е движението по направлението Пазарджик - Пловдив, предаде репортер на  Радио „Фокус“ – Пазарджик . Има много товарни автомобили и в двете посоки. Патрул на „Пътна полиция“ е разположен на разклона за село Мало Конаре. Няма въведени ограничения по трасето. Пътните настилки са сухи. \r\nРадослава МУРДЖЕВА", "date": "2018.11.17", "title": "Пазарджик: Натоварено е движението по направлението Пазарджик - Пловдив"}
{"url": "http://www.focus-news.net/news/2018/11/17/2591557/afp-pri-udarite-na-mezhdunarodnata-koalitsiya-sreshtu-islyamska-darzhava-sa-zaginali-36-siriyski-tsivilni.html", "text": "При удари на водената от САЩ международна коалиция срещу близкоизточната радикална групировка „Ислямска държава“ в източната част на Сирия са загинали 36 цивилни, съобщава  AFP , като се позовава на информация от базираната в Лондон Сирийска обсерватория за човешките права (СОЧП). \r\nУдарите са нанесени през нощта в провинция Дейр ез-Зор. Съгласно разпространената информация, сред загиналите има 17 деца. Всички жертви са членове на едно семейство. Тереза Герова", "date": "2018.11.17", "title": "AFP: При ударите на международната коалиция срещу „Ислямска държава“ са загинали 36 сирийски цивилни"}
{"url": "http://www.focus-news.net/news/2018/11/17/2591556/varna-blizo-50-protestirashti-blokiraha-krastovishteto-pred-obshtinata-s-iskane-za-nezabavna-ostavka-na-pravitelstvoto.html", "text": "Близо 50 протестиращи отново за кратко блокираха кръстовището пред Община Варна с искане за незабавна оставка на правителството Бойко Борисов, предаде репортер на  Радио „Фокус“ - Варна . Осми пореден ден варненци протестират срещу високите цени на горивата в подкрепа на майките на деца с увреждания и смяна на системата. Въпреки оставката на вицепремиера Валери Симеонов, което бе едно от исканията им, протестиращите отново са на улицата, но вече с искане за незабавна оставка на цялото правителство. Те развяват български знамена и носят плакати. От кръстовището пред Общината шествието тръгна по обичайния маршрут по пътното платно на бул. „Мария Луиза“ към Катедралата. Движението по булеварда се осъществява в едното платно. \r\nМарияна ВАЛЕНТИНОВА", "date": "2018.11.17", "title": "Варна: Близо 50 протестиращи блокираха кръстовището пред Общината с искане за незабавна оставка на правителството"}
{"url": "http://www.focus-news.net/news/2018/11/17/2591562/d-r-angel-kunchev-pri-virusna-infektsiya-kakavto-e-na-90-gripat-antibiotitsite-ne-sa-optsiya-za-lechenie.html", "text": "Когато става въпрос за чисто вирусна инфекция, какъвто на 90% е грипът, антибиотиците нямат никакво място. Не само че няма да помогнат, а напротив, могат и допълнително да прибавят симптоми от раздразване на гастроинтестиналния тракт. Това каза в интервю за седмичното обзорно предаване „Метроном“ по  Радио \"Фокус\"  главният държавен здравен инспектор д-р Ангел Кунчев. Според него практиката да се продават антибиотици без рецепта е печеливш механизъм на аптеките, но не трябва да бъде за сметка на хората.  Той поясни, че ако има особеност по отношение на грипа, то е, че поради голямата си и бърза изменчивост успява за всеки сезон 2 или дори повече нови щамове. „И тази година бихме могли да очакваме различни щамове. Това, което е включено във ваксината с два щама А, съответно H3N2 и H1N1 и два щама B  от двете съществуващи линии „Виктория“ и „Ямагата“. Трудно е да се каже кой ще произведе епидемията. За разлика от преди, когато винаги  грипните вируси от тип А предизвикваха епидемията, последните няколко години сме свидетели на паралелна циркулация – и на В, и на А щамове. Може би това накара и производителите от 3-валентни да минат към 4-малентни ваксини, така че да е максимално широк спектърът на защита. Дали „Мичиган“ ще е основен тази година, „Колорадо“, или „Пукет“, няма и чак такова значение. За обикновения човек симптомите на болните и клиничната картина остават същите“, обясни той. Д-р Кунчев уточни, че през януари ще бъде пикът на грипната епидемия и трябва да се предприемат на време антигрипни препарати. Той посъветва хората, които са със слаба имунна система и често боледуват, да се имунизират. Д-р Кунчев обясни, че трябва да разполагаме с две три седмици преди срещата с вируса, за да може да предприемем необходимите мерки. „Много е важно да бъдат приети навреме, тъй като тези от тях срещу, които вирусът не е изградил резистентност и са ефективни, са единственото ни средство при вече появило се заболяване. При започващо заболяване, ако в първите 48 часа се приеме антивирусен препарат, той ще има добро и силно действие. Много бързо спадат възможностите му и ако се опитаме да го взимаме чак след като сме развили всички симптоми с висока температура и сме легнали на легло от седмица. Тогава не може да очакваме, че ефектът ще е много добър“, добави той.", "date": "2018.11.17", "title": "Д-р Ангел Кунчев: При вирусна инфекция, какъвто е на 90% грипът, антибиотиците не са опция за лечение"}
{"url": "http://www.focus-news.net/news/2018/11/17/2591560/plovdiv-zhiteli-na-grada-otnovo-shte-protestirat-sreshtu-sotsialnata-nespravedlivost-v-stranata-na-18-noemvri.html", "text": "Жители на Пловдив ще протестират срещу социалната несправедливост в страната на 18 ноември. Това съобщиха за  Радио „Фокус“ – Пловдив  организаторите на протеста. Сборният пункт отново ще бъде на паркинг на хипермаркет на бул. „България“. Началото на протеста е обявено за 08.00 часа. Очаква се в 09.00 часа част от протестиращите да тръгнат към Пазарджик. След като групите от двата града се съберат, те ще потеглят към София, където протестът ще продължи. Тези от тях, които остават в Пловдив, ще тръгнат на протестно шествие в 09.30 часа, като ще преминат по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“, където е и крайната дестинация. Там участниците в шествието ще оставят колите си и ще тръгнат към сградата на Общината, за да продължат протестните действия. „Носете българския си дух! Всичко е в наши ръце!“, призовават организаторите на протеста в Пловдив. \r\nТони МИХАЙЛОВ", "date": "2018.11.17", "title": "Пловдив: Жители на града отново ще протестират срещу социалната несправедливост в страната на 18 ноември"}
{"url": "http://www.focus-news.net/news/2018/11/17/2591563/usa-today-mayk-pens-predizvikva-kitay-na-sreshtata-na-varha-na-atis-sasht-predlagat-po-dobar-variant-za-ikonomichesko-satrudnichestvo.html", "text": "Вицепрезидентът на САЩ Майк Пенс отправи истинско предизвикателство към представителите на Китай на срещата на върха на лидерите на страните от Азиатско-тихоокеанско икономическо сътрудничество (АТИС), като заяви, че Вашингтон им предлага „по-добър вариант“ на икономическо сътрудничество от Пекин и разкритикува „авторитаризма и агресията“ на азиатския тигър, отбелязва електронното издание на ежедневника  USA Today , най-тиражираният американски вестник.  \r\nПенс говори в Порт Морсби, Папуа-Нова Гвинея, където се събраха политически и бизнес лидери от 21 страни от Тихия океан и други държави, които съставляват 60% от световната икономика. В речта си американският президент подчерта, че САЩ имат визия за „свободен и отворен Индо-Тихоокеански регион\". \r\n„САЩ протегнаха ръката си в духа на приятелство и партньорство, търсейки сътрудничество, а не контрол\", увери Пенс. \r\nАмериканският вицепрезидент изтъкна инвестициите в страната му като алтернатива на китайската инициатива „Един пояс, един път“, която обхващаща Югоизточна Азия, Централна Азия, Близкия изток и Африка. Инициативата е подложена на критика заради задлъжняването на редица страни към Пекин, от което китайските власти се възползват за сключването на изгодни за тях сделки. Така например наскоро правителството на Шри Ланка предостави на Китай едно от своите пристанища, след като не успя да погаси дълга си. Други държави като Малайзия отмениха или преразглеждат редица проекти по инициативата. \r\n„Знайте, че САЩ предлагат по-добър вариант. Ние не давим нашите партньори в море от дългове, ние не принуждаваме или компрометираме вашата независимост. САЩ работят открито и справедливо. Ние не предлагаме свиващ се колан или еднопосочен път\", категоричен бе Пенс. \r\nВицепрезидентът на САЩ обвини Китай в поставянето на „огромни бариери\" за компании, навлизащи на местния пазар, и уличи Пекин в несправедливи практики като „принудително предаване на технологии, кражба на интелектуална собственост и промишлени субсидии в безпрецедентен мащаб. САЩ няма да променят курса си, докато Китай промени подходите си“, подчерта Пенс. \r\nНо докато той потвърди политическата линия на президента Доналд Тръмп „Америка на първо място\", Китай и други държави защитиха системата на световната свободна търговия. Говорейки директно пред Пенс, държавният глава на Китай Си Дзинпин отправи предупреждения срещу протекционизма и едностранчивостта и заяви, че страните сега са изправени пред избор между сътрудничество и конфронтация. Тереза Герова", "date": "2018.11.17", "title": "USA Today: Майк Пенс предизвиква Китай на срещата на върха на АТИС: САЩ предлагат „по-добър вариант“ за икономическо сътрудничество"}
{"url": "http://www.focus-news.net/news/2018/11/17/2591561/polina-milusheva-mandadzhieva-natsionalen-alians-na-hora-s-redki-bolesti-ponyakoga-lekarstvata-za-redkite-bolesti-se-otnasyat-samo-za-edin-patsient-ili-za-mnogo-malko-hora.html", "text": "Лекарствата за редките болести се наричат лекарства „сираци, тъй като понякога едно лекарство, което обикновено е много скъпо струващо, се отнася само за един пациент, или за много малък брой засегнати хора. Това каза за  Радио „Фокус“ – Бургас  Полина Милушева-Мандаджиева, представител на Националния алианс на хора с редки болести и председател на Национална асоциация на пациентите с дефицит на растежния хормон. „Като заболявания, които не са осигурени с лекарства в България, можем да посочим пароксизмална нощна хемоглобинория, Хънтингтън, саркоидоза. За муковисцидоза има регистрирани лекарства в България, но липсва това, което е решаващо и помага за една определена мутация“, обясни Мандаджиева. Тя добави, че лекарство за периодична треска, от която има един регистриран случай в Бургаска област, в страната също няма, а цената му е около 7-8 хиляди лева.  \r\n„Пациентите с редки болести могат да се обърнат към Националния алианс на хора с редки болести. Към момента в алианса членуват 30 асоциации и над 70 заболявания. Актуална медицинска информация и съвети относно редките заболявания всеки може да получи от Информационния център за редки болести и лекарства „сираци“ в град Пловдив. Той е първата и единствена източноевропейска образователна и информационна услуга, посветена на пациенти, асоциации и медицински специалисти, интересуващи се от редките болести и лекарствата „сираци“, каза още Мандаджиева. Тя отбеляза също, че в Бургас съществува информационно табло за редките болести, което се намира в сградата на УМБАЛ – Бургас. \r\nМария ГЕОРГИЕВА", "date": "2018.11.17", "title": "Полина Милушева-Мандаджиева, Национален алианс на хора с редки болести: Понякога лекарствата за редките болести се отнасят само за един пациент, или за много малко хора"}
{"url": "http://www.focus-news.net/news/2018/11/17/2591566/tass-mvnr-na-rusiya-osadi-izpolzvaneto-na-natsionalisticheski-idei-v-kampaniyata-za-evropeyskite-izbori.html", "text": "Министерството на външните работи на Руската федерация осъди използването на националистически идеи в борбата за привличане на електорат за предстоящите през май 2019 г. избори за Европейски парламент. Това се казва в изявление на външнополитическото ведомство в Москва, публикувано на официалната му страница, предава  TACC . \r\n„Вече съвсем нечистоплътно ни се представя очевидния стремеж за използването на такъв вид изкуствени идеологически постройки в конюнктурните интереси на развихрилата се борба за гласовете на избирателите в навечерието на вота за ЕП“, се казва в разпространения текст. \r\nОт МВнР на Русия изказват мнение, че на изборите „национално ориентирани сили“, които се противопоставят на идеята за по-нататъшна федерализация на Европейския съюз, може да получат по-голям брой мандати в сравнение с предходни гласувания – или поне ако се съди по резултатите от проучванията на общественото мнение. \r\nСпоред Москва паметните събития за 100-годишнината от края на Първата световна война са довели в европейските столици до „повече от съмнителни паралели“ между сегашната ситуация на континента и периодите преди двата световни конфликта. В тази връзка МВнР на Русия напомня, че Първата световна война е избухнала „в резултат на стремежите на тогавашните велики сили към европейска и глобална хегемония, към преразпределяне на сверите на влияние“. \r\n„Недопустимо е да се слага знак за равенство между защитата на националните интереси и национализма, между борбата за правото на съхраняването на идентичността, предаността към традиционните ценности и войните“, се казва още в текста. Тереза Герова", "date": "2018.11.17", "title": "ТАСС: МВнР на Русия осъди използването на „националистически идеи“ в кампанията за европейските избори"}
{"url": "http://www.focus-news.net/news/2018/11/17/2591549/korneliya-ninova-bsp-ostavkata-na-valeri-simeonov-beshe-zadalzhitelna-no-e-zakasnyala-podadena-pod-natisk-i-neiskrena.html", "text": "Оставката на Валери Симеонов беше задължителна, но е закъсняла, подадена под натиск и неискрена. Това каза лидерът на БСП Корнелия Нинова в изявление в централата на партията, предаде репортер на  Агенция „Фокус“ .  \r\nНинова обърна внимание, че Симеонов е заявил, че я подава, за да не тежи на правителството, а не заради осъзната вина за това, което е направил. „Тази оставка няма да промени нищо, защото протестите вече са различни. Ситуацията е различна и днес хора от много градове в страната протестират“, каза Нинова.  \r\nЛидерът на БСП обяви,че решението на партията дали депутатите ще се регистрират в зала, ще бъде взето на заседание на Изпълнителното бюро и ръководството на ПГ на „БСП за България“, които е свикала.  \r\nДеница КИТАНОВА", "date": "2018.11.17", "title": "Корнелия Нинова, БСП: Оставката на Валери Симеонов беше задължителна, но е закъсняла, подадена под натиск и неискрена"}
{"url": "http://www.focus-news.net/news/2018/11/17/2591565/burgas-nad-300-detsa-i-roditeli-se-vklyuchiha-v-praznika-na-zdravoslovnoto-hranene-vkusna-esen.html", "text": "Повече от 300 деца от 23 бургаски детски градини и 7 училища в Бургас, заедно със своите родители, превърнаха съботния ден в истински празник на здравословното хранене. Спортна зала „Младост“ се изпълни с много детски усмивки, песни, танци и аромат на сезонни плодове и зеленчуци. Това съобщиха от пресцентъра на  Община Бургас . \r\n„Това „вкусно“ събитие има за цел да възпита в децата ни отношение към здравословния начин на живот. Ще продължим да провеждаме подобни инициативи, за да презентираме здравословното готвене и правилно хранене. Сред нас е мастършеф Севда Димитрова, която ще разкрие своите кулинарни тайни за полезно и вкусно готвене. Обещавам следващото ни събитие да бъде „Вкусна пролет“ и да бъде още по-мащабно“, поздрави присъстващите кметът Димитър Николов. \r\nВсяко учебно заведение беше представено от свой отбор, съставен от пет деца и трима родители. В рамките на 15 минути те трябваше да приготвят ястие по избрана от тях рецепта, след което да го представят пред публиката. За усърдието си всеки от участниците получи грамота за участие и книжка със здравословни рецепти. \r\nСамо в това състезание можеше да се види френски булдог от карфиол, цветя от есенни зеленчуци, народна носия от плодове, влакче от плодове, семена и ядки и редица други вкусни изненади. \r\nАтрактивното кулинарно шоу „Вкусна есен“, организирано от Община Бургас като част от нейната програма за здравословното хранене, бе ръководено от мастършеф Севда Димитрова, която демонстрира редица здравословни рецепти. \r\nВсички кулинарни произведения на малките готвачи бяха заснети от фотограф, а след края на състезанието снимките и рецептите на участниците ще бъдат събрани в нова книжка със здравословни рецепти. \r\nКулинарното състезание  е своеобразна кулминация на седмицата, посветена на здравословния начин на живот. В дните от 5 до 16 ноември във всяко училище се организираха събития под мотото „Зеленчуци и плодове в есен златна, благодатна“. Целта бе учениците и родителите да се запознаят с храните, които са полезни и необходими за техния здравословен начин на живот. \r\nВ детските градини мероприятията се провеждаха в седмицата от 12-16 ноември, а всеки ден темата на занятията бе различна.", "date": "2018.11.17", "title": "Бургас: Над 300 деца и родители се включиха в празника на здравословното хранене „Вкусна есен“"}
{"url": "http://www.focus-news.net/news/2018/11/17/2591564/kathimerini-silen-vyatar-prinudi-gratskite-vlasti-da-razporedyat-spiraneto-na-feribotnite-uslugi.html", "text": "Силният вятър в Йонийско море принуди гръцките власти да разпоредят временното преустановяване на фериботни услуги до и от островите Закинтос и Кефалония, съобщава електронното издание на атинския ежедневник  Kathimerini . \r\nСпоред гръцката метеорологична служба ветровете в района достигат до 8-9 по скалата на Бофорт, т.е между 60 и 90 км/ч. Тереза Герова", "date": "2018.11.17", "title": "Kathimerini: Силен вятър принуди гръцките власти да разпоредят спирането на фериботните услуги"}
{"url": "http://www.focus-news.net/news/2018/11/17/2591567/pazardzhik-okolo-13-500-dushi-shte-badat-podpomognati-s-hranitelni-produkti-ot-bchk-v-oblastta.html", "text": "В момента около 13 500 души от област Пазарджик са заявили в Агенцията за социално подпомагане нуждата от подпомагане с хранителни продукти, каза за  Радио „Фокус“-Пазарджик  Живко Дишков, председател на БЧК-Пазарджик. По думите му тези социално слаби хора трябва да получат помощ, изразена в 24 кг хранителни продукти. „Това са 16 вида хранителни продукти, които трябва да разнесем в цялата област Пазарджик. Храната ще бъде доставена срещу подпис на хората, заявили нуждата от подкрепа. В село Алеко Константиново, в училището, съвместно с Германския Червен кръст, ще организираме коледно тържество, на което ще раздаваме подаръци, а децата ще изнесат празнична програма и представление. Надяваме се да има подаръци и за децата в детската клиника, и за институции, които се занимават с деца, само да ни бъдат доставени. Планираната дата е 12 декември, за тържеството, но все пак това не е окончателната дата. Ние непрекъснато и целогодишно подпомагаме социално слабите хора, бездомниците също, особено в студените зимни месеци, а не само по празниците“, уточни Дишков и добави, че в областта има доста голям брой хора, които са самотни и се нуждаят от подкрепа. \r\nРадослава МУРДЖЕВА", "date": "2018.11.17", "title": "Пазарджик: Около 13 500 души ще бъдат подпомогнати с хранителни продукти от БЧК в областта"}
{"url": "http://www.focus-news.net/news/2018/11/17/2591559/politika-sarbiya-bivshiyat-komandir-na-bondstiyl-ne-vyarva-che-sazdavaneto-na-kosovskata-armiya-shte-bade-obyaveno-na-denya-na-albanskoto-zname.html", "text": "Вече бившият командир на американската военна база „Бондстийл“ Ник Дучич изрази скептицизъм по повод информацията, че създаването на косовската армия ще бъде обявено на Деня на албанското знаме – 28 ноември, отбелязва електронното издание на белградския ежедневник  „Политика“ . \r\n„Смятам, че ако бъде обявено приключването на преходния процес за създаване на косовската армия, те ще направят това в по-малко подозрителен ден от Деня на албанското знаме. Вярвам, че подобно намерение ще се координира с КФОР\", коментира американският военен от сръбски произход в ексклузивно интервю за държаваната агенция  Tanjug , цитирано от изданието.  \r\nВ отговор на въпрос дали КФОР има капацитет да предотврати насилието срещу сърбите, което може да възникне в резултат на обявяването на създаването на армията на Косово, Дучич заяви, че „не очаква никакви трудности, конфликти или насилие в случай на обявяването\" на армията. „Задачата на КФОР и косовската полиция със сигурност ще бъде добре позиционирана, планирана и координирана\", увери военният.  \r\nТази седмица за нов командир на американската база „Бондстийл“ в Косово бе назначен полковник Рой Макарег. Американски медии поясниха че 45-годишният Макарег е бил командир на бригада, разположена в щата Хаваи. Служил е повече от две години в Националната гвардия на САЩ като контрольор по бюджета и под негов надзор е бил бюджет от 16 млрд. долара. Работил е и в Пентагона, където получава чин полковник. Заемал е постта на един от петимата заместници на секретаря на армията към Министерството на отбраната на САЩ. Сега Макарег поема командването на „Бондстийл“ – най-голямата американска военна база на Балканите. Тереза Герова", "date": "2018.11.17", "title": "„Политика“ (Сърбия): Бившият командир на „Бондстийл“ не вярва, че създаването на косовската армия ще бъде обявено на Деня на албанското знаме"}
{"url": "http://www.focus-news.net/news/2018/11/17/2591570/sofiya-zadrastvane-se-e-obrazuvalo-na-bul-cherni-vrah-v-posoka-izhoda-na-stolitsata.html", "text": "Задръстване се е образувало на бул. „Черни връх“ в посока изхода на столицата, предаде репортер на  Агенция „Фокус“.  Автомобилите изчакват около 35 минути.", "date": "2018.11.17", "title": "София: Задръстване се е образувало на бул. „Черни връх“ в посока изхода на столицата"}
{"url": "http://www.focus-news.net/news/2018/11/17/2591571/afp-broyat-na-zhertvite-na-udarite-na-mezhdunarodnata-koalitsiya-sreshtu-islyamska-darzhava-sa-43.html", "text": "При удари на водената от САЩ международна коалиция срещу близкоизточната радикална групировка „Ислямска държава“ в източната част на Сирия са загинали 36 цивилни, намерени са телата на още осем души, но към момента не е ясно дали не са на джихадисти, съобщава  AFP . \r\nБазираната в Лондон Сирийска обсерватория за човешките права (СОЧП) съобщи, че сред загиналите има 17 деца; 36-те жертви са членове на едно семейство. \r\nУдарите са нанесени през нощта в провинция Дейр ез-Зор. Съгласно разпространената информация, сред загиналите има 17 деца. Всички жертви са членове на едно семейство. Тереза Герова", "date": "2018.11.17", "title": "AFP: Броят на жертвите на ударите на международната коалиция срещу „Ислямска държава“ са 43"}
{"url": "http://www.focus-news.net/news/2018/11/17/2591568/sportchernogortsi-pristigat-bez-trite-si-nay-golemi-zvezdi-v-belgrad.html", "text": "Сърбия приема Черна гора в решителен мач от Група 4 на Лига „С“. Двата отбора са лидери в подреждането, а победителят ще бъде с единия крак на финалите на Лигата на нациите през юни 2019-а. Сърбите в момента имат 8 точки и евентуален успех ще ги доближи максимално до плейофите в Лигата на нациите. Победа за Черна гора ще ги изведе на първа позиция, но при неуспех губят всякакви шансове. На стадион \"Райко Митич\" черногорци пристигат без Стефан  Йоветич, Стефан Савич и титулярният десен защитник Филип Стойкович, който е ключов играч на Цървена звезда. \r\nРумъния приема Литва в същата група и няма да пропусне трите точки, което ще ги задържи в борбата до последните мачове.", "date": "2018.11.17", "title": "Спорт:Черногорци пристигат без трите си най-големи звезди в Белград"}
{"url": "http://www.focus-news.net/news/2018/11/17/2591551/korneliya-ninova-bsp-ostavkata-nyama-kak-da-promeni-neshtata-protestite-ne-sa-za-edna-ili-druga-lichnost-a-za-politiki-koito-upravlyavashtite-ne-iskat-da-promenyat.html", "text": "Една оставка няма как да промени нещата – протестите не са за една или друга личност, а за политики, които управляващите не искат да променят. Това каза лидерът на БСП Корнелия Нинова в изявление в централата на партията, предаде репортер на  Агенция „Фокус“ . Нинова отчете, че протестите са за по-добри пътища, по-ниски данъци, справедливост. „Ситуацията е абсолютно различна и тази оставка няма как да промени нещата, тъй като управляващите не искат да променят политиките. Протестите вече не са само за една или друга личност, а за провежданите политики. Видимо управляващите не искат да ги променят“, каза Нинова.  \r\nЛидерът на БСП Корнелия Нинова се обърна към управляващите: „Част от исканията на протестиращите, уважаеми управляващи, ги имате на бюрата си от преди един месец. „БСП за България“ ги внесе като закони. Внесе ги като Закон за алтернативния бюджет. Един път ги отхвърлихте. Помислете си преди да гласувате втори път след една седмица на второ четене. Продължаваме да бъдем изразители, вносители на част от исканията на протестите, които не само сме внесли в парламента, но ще ги отстояваме, защото те са аргументирани, разумни, подкрепени с числа и най-вече – възможни. Продължаваме в този дух“, каза още лидерът на БСП. По думите й мястото за решението на проблемите е в българския парламент.  \r\nДеница КИТАНОВА", "date": "2018.11.17", "title": "Корнелия Нинова, БСП: Оставката няма как да промени нещата – протестите не са за една или друга личност, а за политики, които управляващите не искат да променят"}
{"url": "http://www.focus-news.net/news/2018/11/17/2591554/alsat-m-makedoniya-spored-ungarski-medii-budapeshta-mozhe-da-e-tramplin-za-byagstvoto-na-nikola-gruevski-v-treta-strana.html", "text": "Според унгарски медии Будапеща може да е трамплин за бягството на Никола Груевски в трета страна, предава излъчващият на албански език скопски телевизионен канал  „Алсат-М“ . \r\nМедията подчертава, че унгарските средства за масова информация поставят въпроса за това дали правителството в Будапеща не е замесено в организирането на бягството на бившия македонски премиер. Привеждат се различни коментари относно възможността Груевски да получи убежище в страната, но заключението почти на всички медии е индентично - твърде много е вложено в неговото бягство, за да бъде върнат в Македония. Няма много доклади относно бъдещото развитие по случая „Груевски“, но не се изключва възможността той да отиде в друга страна.  \r\nВестниците припомнят, че пропагандата срещу американския милиардер от унгарски произход Джордж Сорос тръби за близките отношения между Груевски и лидера на кабинета в Будапеща Виктор Орбан. Не се пропуска да се отбележи, че и двамата политици имат проруски възгледи.  \r\nПо-рано висш представител на ВМРО-ДПМНЕ съобщи за Агенция „Фокус“, че бившият македонски премиер Никола Груевски вече е напуснал Унгария. Като крайна дестинация на издирвания македонски политик бяха посочени Русия и Турция. Тереза Герова", "date": "2018.11.17", "title": "„Алсат-М“ (Македония): Според унгарски медии Будапеща може да е трамплин за бягството на Никола Груевски в трета страна"}
{"url": "http://www.focus-news.net/news/2018/11/17/2591569/varna-priklyuchi-protestat-v-grada-s-iskane-za-ostavka-na-pravitelstvoto.html", "text": "Приключи осмият пореден ден във Варна с искане за оставка на правителството, предаде репортер на  Радио \"Фокус\" - Варна . Протестиращите вече се разотидоха. Първоначално те се бяха събрали пред сградата на Община Варна, след което блокираха за кратко движението на кръстовището в района и се отправиха на пешеходно шествие в посока към Катедралата. Този път полицейските служители не спряха движението по бул. \"Мария Луиза\", тъй като броят на протестиращите беше около 50 души. Докато те се придвижваха в дясното платно, в лявото платно автомобилите имаха възможност да преминават. Така трафикът бе блокиран за сравнително кратко време.  \r\nИсканията на протестиращите са за намаляване на ДДС за лекарства, учебници, книги и стоки от първа необходимост, за прилагане на правилата на Конвенцията за хората с увреждания, разбиване на монополите в секторите енергетика и горива, отмяна на увеличението на данъците за стари автомобили и намаляване на цената на застраховката \"Гражданска отговорност\", увеличение на заплатите и пенсиите, прилагане на мерки срещу демографската криза, както и осигуряване на прозрачна среда за провеждане на справедливи избори.  \r\nПротестът продължава и утре, от 14.00 часа пред сградата на Общината, като се предвижда и автошествие, което ще тръгне към Общината от 13.00 часа, от паркинга на търговския обект на ул. \"Атанас Москов\". \r\nМарияна ВАЛЕНТИНОВА", "date": "2018.11.17", "title": "Варна: Приключи протестът в града с искане за оставка на правителството"}
{"url": "http://www.focus-news.net/news/2018/11/17/2591572/zornitsa-rusinova-gerb-darzhavata-osiguryava-podkrepa-za-maykite-koito-iskat-po-rano-da-se-varnat-na-rabota.html", "text": "Майчинството у нас е най-продължителното в ЕС – 58 седмици и половина. Липсата на кадри на пазара на труда вади на дневен ред темата как да бъдат стимулирани и подкрепени жените, които искат да се върнат по-рано на работа. За първите девет месеца на тази година около 12 300 млади майки са се върнали на работа, преди детето им да навърши годинка, използвайки възможността да получават, освен заплата, половината от полагаемото им се майчинство. Това заяви заместник-министърът на труда и социалната политика Зорница Русинова при участието си в регионалната конференция, организирана от структурите на Жени ГЕРБ във Варна, Добрич и Бургас, съобщиха от пресцентъра на  ПП ГЕРБ – Варна . \r\nФорумът на тема „Майчинство и кариера” беше официално открит от председателя на Жени ГЕРБ Ирена Соколова и Иван Портних, кмет на Варна и областен координатор на ГЕРБ - Варна. Участие взеха още евродепутатът от ГЕРБ/ЕНП Емил Радев, зам.-председателят на социалната комисия в 44-тото НС Светлана Ангелова, варненските народни представители от ПГ на ГЕРБ Павел Христов и Емилия Милкова, бургаските им колеги Ивелина Василева, Галя Василева и Ася Пеева, както и Даниела Димитрова, депутат и областен ръководител на ЖГЕРБ - Добрич. В дискусията се включиха още общински съветници, представители на неправителствения сектор и бизнеса, лекари, психолози. \r\nКато ефективна мярка в подкрепа на работещите майки Зорница Русинова открои и схемата „Родители в заетост”, която се финансира с европейски средства. „Тя цели да се осигури детегледачка на родителите, които не могат да се върнат на работа, тъй като децата им не са приети в градина. Детегледачките могат да са и от семейството, стига да са регистрирани на борсата. Осигурява се минимална работна заплата в рамките на 18 месеца до навършване на 5-годишна възраст на детето. Търсим начин с тази мярка да стимулираме и многодетните родители, да разширим обхвата до 12-годишна възраст”, обясни зам.-министърът. \r\nПо думите ѝ бюджет 2019 е най-социалният, който сме имали. „Той предвижда 150 млн. лв. допълнително за майките с деца с увреждания, 40 млн. лв. допълнително за енергийни помощи. Предприети са и реформи в социалната сфера”, припомни Русинова, като изрази надежда, че новият закон за социалните услуги ще влезе в парламента през следващите седмици, а законът за хората с увреждания ще получи одобрение в пленарната зала още идната седмица.  \r\n„Продължаваме да подкрепяме общините в сферата на социалните услуги, при някои от които завишението в издръжката е до 18%. В края на ноември ще бъде отворена изцяло нова схема чрез европейските финансови инструменти. За първи път общините ще имат възможност да развиват медико-социална патронажна грижа. Акцентът вече ще бъдат интегрираните услуги”, каза още зам.-министърът. \r\n„Адаптацията към майчинството е предизвикателство независимо от възрастта. Най-важно е решението за създаване на нов живот да се взима отговорно”, заяви Яна Пачолова, психолог към фондация „Искам бебе”. Тя акцентира върху предимствата и рисковете при зачеване след 35-годишна възраст, както и факторите, които влияят на прехода към майчинството. „То дава нова опитност, която жената може да приложи към професионалния си живот”, посочи Пачолова пред присъстващите. \r\nВъв форума взе участие и д-р Милко Папазов, началник на Родилното отделение на МБАЛ „Св. Анна” – Варна, който коментира репродуктивните проблеми на младите двойки. По думите му профилактиката на стерилитета е изключително важна, а медицината вече предлага много възможности за успешно лечение.", "date": "2018.11.17", "title": "Зорница Русинова, ГЕРБ: Държавата осигурява подкрепа за майките, които искат по-рано да се върнат на работа"}
{"url": "http://www.focus-news.net/news/2018/11/17/2591578/sofiya-izklyuchitelno-natovareno-e-dvizhenieto-v-rayona-na-targovskiya-tsentar-na-bul-cherni-vrah.html", "text": "Изключително натоварено е движението в района на търговския център на бул. „Черни връх“, съобщи  читател на Агенция „Фокус“ .  По думите му преминаването в участъка отнема над един час.", "date": "2018.11.17", "title": "София: Изключително натоварено е движението в района на търговския център на бул. „Черни връх“"}
{"url": "http://www.focus-news.net/news/2018/11/17/2591576/prof-kostadin-dinchev-folklorist-postat-olitsetvoryava-preminavaneto-ot-smartta-kam-zhivota.html", "text": "Постът представлява вид временна смърт според митологията. Това каза за  Радио „Фокус“ – Пирин  проф. Костадин Динчев, фолклорист и „Почетен гражданин на Благоевград“. Той отбеляза, че постът олицетворява преминаването от смъртта към живота, а след това се показва, че всичко „оживява“. „Коледа е голям празник и затова населението с радост го празнува. Има цял цикъл коледарски песни“, каза още проф. Динчев. По думите му познаването на фолклорната обредност е много важно, тъй като за да вървим напред, то трябва да познаваем какво е било преди нас. „Ние не говорим за пълна реставрация на това, което е минало, защото животът е като една река – водата минава и заминава и човек не може да се изкъпе втори път в една река, но има една непрекъсната приемственост“, заяви фолклористът. Той добави, че всеки един от нас трябва подборно да подхожда към обредността и да приемаме положителните черти, които формират у нас принадлежност към даден народ, родовост, памет. „От тази гледна точка традициите и обредността имат за мисия да водят човек към добруване, възход и просперитет“, подчерта проф. Динчев. \r\nЛивия НИНОВА", "date": "2018.11.17", "title": "Проф. Костадин Динчев, фолклорист: Постът олицетворява преминаването от смъртта към живота"}
{"url": "http://www.focus-news.net/news/2018/11/17/2591574/sport-dimitar-evtimov-prepodpisa-s-bartan-albian.html", "text": "Вратарят Димитър Евтимов остава в Бъртън Албиън поне до януари, след като преподписа ново краткосрочно споразумение. То е за два месеца и така престоят на стража в тима от Лига 1 ще обхване и предстоящия изключително важен за отбора четвъртфинал за Купата на лигата срещу Мидълзбро на 18 декември. Евтимов бе с основна заслуга за елиминирането на елитния Бърнли и първодивизионния Нотингам Форест в турнира. Силните му изяви доведоха до повиквателната от Петър Хубчев за мачовете с Кипър (снощи) и Словения в понеделник. \r\nВенцислав ДРАГОМАНОВ", "date": "2018.11.17", "title": "Спорт: Димитър Евтимов преподписа с Бъртън Албиън"}
{"url": "http://www.focus-news.net/news/2018/11/17/2591573/api-vazstanoveno-e-dvizhenieto-po-pat-i-1-vidin-montana-pri-km-102.html", "text": "Възстановено е движението по път I-1 Видин – Монтана при км 102. Това съобщиха от пресцентъра на  Агенция „Пътна инфраструктура“ .", "date": "2018.11.17", "title": "АПИ: Възстановено е движението по път I-1 Видин – Монтана при км 102"}
{"url": "http://www.focus-news.net/news/2018/11/17/2591579/svetlana-angelova-komisiya-po-truda-sotsialnata-i-demografskata-politika-balgarskoto-zakonodatelstvo-dava-poveche-prava-na-maykite-v-sravnenie-s-drugite-darzhavi.html", "text": "Българското законодателство дава на майките повече права, отколкото са регламентирани в много други държави. За съжаление, това обаче не е стимул за раждане на жените у нас. Това коментира Светлана Ангелова, заместник-председател на Комисията по труда, социалната и демографската политика в 44-тото Народно събрание, съобщиха от пресцентъра на  ПП ГЕРБ – Варна . Ангелова бе сред участниците на Черноморската конференция на тема „Майчинство и кариера”, организирана от структурите на Жени ГЕРБ във Варна, Добрич и Бургас. \r\n„България е страната с най-дългото платено от държавата майчинство не само в ЕС, но и в световен мащаб – 58 седмици и 6 дни. След нас са Обединеното кралство и Полша – 52 седмици. В САЩ например платеният отпуск по майчинство е въпрос на фирмена политика – обикновено между 2 и 10 седмици, но тенденцията е да намалява и затова в страната е нормално жените да се връщат на работното си място дори на третия ден след раждането”, посочи Ангелова. Тя запозна присъстващите с правата, които българското законодателство дава на жените, с мерките за закрила на майките срещу уволнение, за трудоустрояване, за отпуските и обезщетенията при бременност. Зам.-председателят на парламентарната социална комисия акцентира и върху възможността бащите да ползват отпуск при раждането на дете. \r\n„За първите девет месеца на 2018 г. около 16 000 бащи са се възползвали от 15-дневния отпуск при раждане на дете. Около 280 майки са прехвърлили отпуска при бременност и раждане след 6-месечна възраст на детето на бащата или на някой от родителите си, а 815 майки са се възползвали от възможността да се върнат на работа преди края на отпуска за бременност и раждане”, каза още Ангелова. \r\nУчастие във форума взе и социалният антрополог доц. д-р Харалан Александров, който повдигна въпроса за предизвикателствата пред традиционните семейни ценности на модерното общество. \r\nБалансът между отговорното родителство и успешната професионална реализация коментира и Ива Панайотова, мениджър „Човешки ресурси” в международна компания. По думите й Кодексът на труда предлага много добра защита на майките у нас, но те трябва повече да се интересуват от правата си. Панайотова бе категорична, че обществото ни не трябва да толерира сивата икономика, тъй като майките са пряко потърпевши от негативите, които тя носи. \r\nРегионалната конференция беше официално открита от председателя на Жени ГЕРБ Ирена Соколова и Иван Портних, кмет на Варна и областен координатор на ГЕРБ - Варна. Участие взеха още зам.-министърът на труда и социалната политика Зорница Русинова, евродепутатът от ГЕРБ/ЕНП Емил Радев, варненските народни представители от ПГ на ГЕРБ Емилия Милкова и Таня Петрова, бургаските им колеги Ивелина Василева, Галя Василева и Ася Пеева, както и Даниела Димитрова, депутат и областен ръководител на ЖГЕРБ-Добрич. В дискусията се включиха още общински съветници, представители на неправителствения сектор и бизнеса, лекари, психолози. \r\nГаля Василева, бургаски народен представител и член на НИС на МГЕРБ, поздрави организаторите на форума във Варна, като отбеляза, че той е изключително полезен за жените, на които предстои да станат майки, и отправи пожелания темата да бъде широко дискутирана и в други градове на страната.", "date": "2018.11.17", "title": "Светлана Ангелова, Комисия по труда, социалната и демографската политика: Българското законодателство дава повече права на майките в сравнение с другите държави"}
{"url": "http://www.focus-news.net/news/2018/11/17/2591581/kurir-makedoniya-srabskata-politsiya-v-aktsii-masovi-aresti-na-teritoriyata-na-tsyalata-strana.html", "text": "В рамките на последните три дни сръбската полиция е провела серия акции, в резултат на които е арестувала 21 заподозрени за трафик на наркотици, незаконно притежание и носене на оръжие, съобщава скопското електронно издание  „Курир“ . \r\nУточнява се, че акциите са завършили с конфискацията на 24 килограма различни наркотични вещества, 17 огнестрелни оръжия и 1723 броя боеприпаси. Дванадесет души са арестувани за трафик на наркотици, а девет други - за незаконно притежание на оръжие, съобщиха от сръбската полиция. Тереза Герова", "date": "2018.11.17", "title": "„Курир“ (Македония): Сръбската полиция в акции: Масови арести на територията на цялата страна"}
{"url": "http://www.focus-news.net/news/2018/11/17/2591584/d-r-kina-nikolova-mobal-d-r-stefan-cherkezov-veliko-tarnovo-50-70-ot-detsata-s-izrazena-nedonosenost-imat-problemi-s-otglezhdaneto-i-vazpitanieto-vkashti-i-zatrudneniya-v-uchilishte.html", "text": "50-70% от децата, родени с изразена недоносеност, имат проблеми с отглеждането и възпитанието вкъщи и затруднения в училище. Това каза за  Радио „Фокус“ – Велико Търново  д-р Кина Николова, началник на Отделението по неонатология към МОБАЛ „Д-р Стефан Черкезов“-Велико Търново. Тя посочи, че предполагаемите фактори за това са сложна съвкупност от минимални мозъчни дисфункции. По думите й тези мозъчни дизфункции зависят до известна степен от ранните грижи за недоносеното дете. „Какво се постига чрез особената и щадяща грижа за развитието? Подобрява се изходът от недоносеност и цялостното развитие, подобрява се общото функциониране на организма, улеснява се храненето и наддаването на тегло, намалява се продължителността на болничното лечение и се подобрява невропсихологическият изход за недоносните деца“, отбеляза д-р Николова. \r\nТя допълни, че рискови фактори за нарушение в развитието и поведенчески проблеми у децата, родени недоносени, има и преди, и след раждането. „Преди раждането са екстремно ниска телесна маса, интраутеринна хипотрофия. Постнаталните причини са неонаталните гърчове, патологична сонограма,  перивентикуларна левкомалация, интервентикуларни кръвоизливи, бронхо-пулмоналната дисплазия, инфекции на новороденото, проблеми с храненето след 34 гестационна седмица и ниския социален статут“, посочи д-р Кина Николова. Тя допълни, че много голям дял от недоносените деца са с детска церебрална парализа и имат необходимост от специално обучение. \r\nНадежда КРЪСТЕВА", "date": "2018.11.17", "title": "Д-р Кина Николова, МОБАЛ „Д-р Стефан Черкезов“-Велико Търново: 50-70% от децата с изразена недоносеност имат проблеми с отглеждането и възпитанието вкъщи и затруднения в училище"}
{"url": "http://www.focus-news.net/news/2018/11/17/2591583/afp-siriyskite-pravitelstveni-sili-sa-prevzeli-poslednata-pozitsiya-na-islyamska-darzhava-v-yuzhnata-chast-na-stranata.html", "text": "Правителствените сили на президента Башар Асад са превзели последната твърдина на близкоизточната радикална групировка „Ислямска държава“ в южната част на страната, след месеци на ожесточени боеве, предава  AFP . \r\nСирийската армия е превзела Тулул ал-Сафа, разположен между провинциите Дамаск и Ас-Суейда, „след като членовете на „Ислямска държава“ се оттеглиха от него и се отправиха на изток към пустинята Бадия\", твърди базираната в Лондон Сирийска обсерватория за човешките права. Тереза Герова", "date": "2018.11.17", "title": "AFP: Сирийските правителствени сили са превзели последната позиция на „Ислямска държава“ в южната част на страната"}
{"url": "http://www.focus-news.net/news/2018/11/17/2591582/pazardzhik-poreden-protest-sreshtu-visokite-tseni-na-gorivata-shte-se-provede-v-grada-na-18-noemvri.html", "text": "Пореден протест срещу високите цени на горивата ще се проведе в Пазарджик на 18 ноември. Това съобщиха за  Радио „Фокус“ – Пазарджик  организаторите от фейсбук групата „Протест срещу високите цени на горивата“. Сборният пункт ще е в 9.00 часа на битака в града, като протестиращите ще останат 1 час там, след което в 10.00 часа с автомобилите си ще тръгнат организирано към София, където ще се присъединят към протестиращите там. Очаква се към протестното шествие да се присъединят и протестиращи от Пловдив, с които заедно ще потеглят към столицата.  \r\nОрганизаторите на протеста в Пазарджик подкрепят и общите искания за готвещите протести в цялата страни, сред които незабавно увеличаване на доходите, включително минимална работна заплата от 750 лева, както и минимална пенсия 350 лева още от 1 януари 2019 година, най-ниското възнаграждение в сфери като металургията, машиностроенето, химията, добива на подземни богатства и енергетиката да стане 1 200 лева, реформа в здравеопазването, гарантирани минимални заплати от 1 500 лева за сестри и 2 000 лева за лекари, преструктуриране на държавния сектор и спиране на загубите, които плаща българският народ. \r\nРадослава МУРДЖЕВА", "date": "2018.11.17", "title": "Пазарджик: Пореден протест срещу високите цени на горивата ще се проведе в града на 18 ноември"}
{"url": "http://www.focus-news.net/news/2018/11/17/2591586/hurriyet-turtsiya-osvobodi-osem-aktivisti-za-pravata-na-choveka-na-fona-na-prizivite-na-sasht-za-zachitane-na-svobodite.html", "text": "Турските власти освободиха осем активисти за правата на човека, включително двама видни академици, на фона на призивите на САЩ към Анкара да зачита основните свободи, съобщава вестник  Hurriyet . \r\nПо-рано тази седмица турската полиция задържа 14 активиси в рамките на разследването срещу известния бизнесмена Осман Кавала. Самият той бе задържан през октомври миналата година и впоследствие изпратен в затвора в очакване на процес по обвиненията, че е член на гюленистката мрежа, която Анкара подозира за организирането на преврата от лятото на 2016 г.  \r\nДвамата освободени академици са професор Тургут Тархани от университета в Истанбул „Билжи“ и професор Бетул Танбай от университета „Боджацичи“. Другите задържани са служители на Анатолийската асоциация за култура в Кавала. Двама от тях, както и професорите, са освободени по-рано през деня. Съдебните процедури срещу другите задържани продължават. \r\nМеждувременно САЩ изразиха „загриженост“ за задържанията в Турция на представителите на академичните среди, на журналисти и активисти. „Прозрачността, върховенство на закона и свободата на изразяване и сдружаване са основополагащи елементи на всяка здрава демокрацията\", подчерта говорителят на Държавния департамент на САЩ Хедър Науърт в изявление. Тереза Герова", "date": "2018.11.17", "title": "Hurriyet: Турция освободи осем активисти за правата на човека на фона на призивите на САЩ за зачитане на свободите"}
{"url": "http://www.focus-news.net/news/2018/11/17/2591585/burgas-intenziven-e-trafikat-po-patya-burgas-sarafovo-v-rayona-na-krastovishtata-s-kragovo-dvizhenie-pri-pomorie-i-po-patya-burgas-sozopol-v-rayona-na-voennomorska-baza-burgas.html", "text": "Интензивен е трафикът по някои от улиците в Бургас, предаде репортер на  Радио „Фокус“ – Бургас . На входно-изходните пътни артерии на областния център няма образували се колони от автомобили, но трафикът на места е интензивен. Движението е по-натоварено по централната улица „Иван Вазов“, по ул. „Янко Комитов“ в ж. к. „Славейков“, както и на кръстовището с кръгово движение по бул. „Стефан Стамболов“ в посока бул. „Транспортна“. Интензивен е трафикът и в района на кръстовището с кръгово движение „Трапезица“, както и по пътя от и към ж. к. „Меден Рудник“. В областта движението е натоварено по пътя Бургас – „Сарафово“, в района на кръстовищата с кръгово движение край Поморие, както и по пътя Бургас – Созопол в района на Военноморска база „Бургас“ при село Атия. \r\nПътищата са нормално проходими.  \r\nМария ГЕОРГИЕВА", "date": "2018.11.17", "title": "Бургас: Интензивен е трафикът по пътя Бургас – „Сарафово“, в района на кръстовищата с кръгово движение при Поморие и по пътя Бургас – Созопол в района на Военноморска база „Бургас“"}
{"url": "http://www.focus-news.net/news/2018/11/17/2591587/sport-prodadoha-70-hilyadi-bileta-za-italiya-portugaliya.html", "text": "Италия приема довечера Португалия на стадион „Джузепе Меаца“ в последния си мач от група 3 на Лига „А“. Италия е с 4 точки, Португалия с 6. Евентуален успех с 2 гола разлика за домакините ще ги изведе начело, но за да финишират там, Португалия не трябва да спечели домакинството си срещу Полша. Селекционерът на Италия Роберто Манчини съобщи, че капитанът на Милан Алесио Романьоли е поредният контузен футболист, който напуска лагера. Според Sky Sport Italia Чиро Имобиле ще води атаката на Италия. Кристиано Роналдо отново няма да играе за Португалия. \r\nВенцислав ДРАГОМАНОВ", "date": "2018.11.17", "title": "Спорт: Продадоха 70 хиляди билета за Италия – Португалия"}
{"url": "http://www.focus-news.net/news/2018/11/17/2591588/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-patishtata-sa-normalno-prohodimi.html", "text": "Натоварено е движението в участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  дежурният в Областното пътно управление. Интензивен трафик се отчита също по направленията Пловдив-Асеновград-Смолян и Пловдив-Карлово. Пътните настилки на територията на областта са предимно сухи и нормално проходими. Проходът Троян-Кърнаре е отворен за движение на всички моторни превозни средства. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Асеновград-Смолян. Водачите трябва да бъдат изключително бдителни, преминавайки по посочените пътни участъци, предупреждават от Областното пътно управление. \r\nДо 30 ноември движението по пътя Югово-Лъки ще се осъществява в една лента, поради пропадане на част от пътното платно. Преминаването се регулира с пътни знаци. Също до 30 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно в посока Асеновград поради ремонтни дейности. Все още е ограничено движението на камиони с обща маса над 12 тона по пътя Поповица-Болярци. Забранено остава и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също е интензивен към момента. По-засилено автомобилно движение се отчита в централната градска част – по булевардите „Цар Борис III Обединител“, „Христо Ботев“, „Руски“ и „Шести септември“, както и по входно-изходните артерии. Пътните настилки на територията на града са сухи и нормално проходими. \r\nТони МИХАЙЛОВ", "date": "2018.11.17", "title": "Пловдив: Натоварено е движението в участъка на автомагистрала „Тракия“ в областта, пътищата са нормално проходими"}
{"url": "http://www.focus-news.net/news/2018/11/17/2591575/veliko-tarnovo-otmenya-se-protestnoto-motoshestvie-s-iskane-ostavkata-na-vitsepremiera-valeri-simeonov-koeto-beshe-planirano-za-18-noemvri.html", "text": "Отменя се протестното мотошествие с искане оставката на вицепремиера Валери Симеонов. Това каза Това съобщи за  Радио „Фокус“ – Велико Търново  Ваня Димова, един от основите организатори на протестните действия. Причината е подадената оставка. Протестът трябваше да се проведе на 18 ноември и да протече като мотошествие, което да премине през целия град. След подадената оставка протестиращите преустановяват действията си. Ваня Димова съобщи, че ако тя не бъде приета в Народното събрание в понеделник, отново ще излязат на улицата. „Много съм щастлива. Най-накрая той пое отговорност за думите си. Радвам се, че оставката е факт. Това е една малка обеда за нас. Срещаме доста неприязън от другите хора, които излизат на гражданско неподчинение, но ние сме доволни от това, което сме свършили. Нашите искания са удовлетворени почти на 80%. Може да се организират следващи протести в подкрепа на майките в София, но в момента оставката на Валери Симеонов е факт и затова ние спираме“, посочи Ваня Димова. \r\nНадежда КРЪСТЕВА", "date": "2018.11.17", "title": "Велико Търново: Отменя се протестното мотошествие с искане оставката на вицепремиера Валери Симеонов, което беше планирано за 18 ноември"}
{"url": "http://www.focus-news.net/news/2018/11/17/2591580/plovdiv-politsiyata-e-predpriela-vsichki-merki-za-normalnoto-protichane-na-protestnoto-shestvie-sreshtu-sotsialnata-nespravedlivost-na-18-noemvri.html", "text": "Полицията в Пловдив е предприела всички мерки за нормалното протичане на протестното шествие срещу социалната несправедливост, което ще се проведе в града на 18 ноември. Това съобщиха за  Радио „Фокус“ – Пловдив  от Областната дирекция на МВР. За времето от 08.00 часа до 13.30 часа на 18 ноември са възможни затруднения в движението по маршрута на шествието: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – ул. „Авксентий Велешки“ – ул. „Иван Вазов“. За недопускане на допълнителни затруднения и гарантиране безопасността на движението, от ОДМВР - Пловдив призовават водачите да избират обходни маршрути за придвижване в посочения времеви интервал, да се движат с повишено внимание и да се съобразяват с разпорежданията на полицейските служители. \r\nТони МИХАЙЛОВ", "date": "2018.11.17", "title": "Пловдив: Полицията е предприела всички мерки за нормалното протичане на протестното шествие срещу социалната несправедливост на 18 ноември"}
{"url": "http://www.focus-news.net/news/2018/11/17/2591592/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Движението по автомагистрала „Струма“, главен път Е-79 и по второкласен път 19 Симитли – Гоце Делчев в Благоевградска област е натоварено, но не се образуват големи колони от автомобили. Това съобщиха за  Радио „Фокус“ – Пирин  от Областно пътно управление – Благоевград. Не се извършват ремонтни дейности, заради които да са въведени ограничения за движението по републиканската пътна мрежа в региона. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nС нормална интензивност е движението по основните улици и булеварди в областния град. По-натоварено е движението в района на входните и изходните пътни артерии на града. По булевардите „Васил Левски“, „Св. Димитър Солунски“ и „Св. св. Кирил и Методий“ трафикът е натоварен, но не се образуват задръствания. Градския транспорт се движи по разписание и без отклонение от редовния си маршрут. Светофарните уредби са в изправност.  \r\nПрез изминалия ден няма регистрирани тежки пътни инциденти в региона. \r\nЛивия НИНОВА", "date": "2018.11.17", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/11/17/2591593/kanal-5-makedoniya-opasnostta-ot-byagstvo-na-kiril-bozhinovski-i-mile-yanakieski-e-konstatirana-oshte-prez-yuli-minalata-godina.html", "text": "Специализираната прокуратура на Македония поясни, че е разпоредила задържането за 30-дневен срок на бившия министър на транспорта и съобщенията Миле Янакиески и бившия генерален секретар на правителството Кирил Божиновски по случая „Титаник\", защото има опасност от бягството им. Тя е констатирана още на 2 юли 2017 г., предава скопската телевизия  „Канал 5“. \r\n„Във връзка с Решенията на Наказателния съвет на Основния съд Скопие 1, с които са определени мерки за задържане на обвиняемите Кирил Божиновски и Миле Янакиески в рамките на случая, известен в публичното пространство като „Титаник\", се пояснява, че опасността от бягство на двамата обвиняеми е констатирано от Наказателния съвет на основния съд Скопие 1 още на 2 юли 2017 г., когато на обвиняемите са определени предпазни мерки - отнемане на документите за преминаване на държавната граница и дипломатически паспорти, както и задължението да се явяват всеки работен в петък в съда“, се казва в изявлението на органа. Тереза Герова", "date": "2018.11.17", "title": "„Канал 5“ (Македония): Опасността от бягство на Кирил Божиновски и Миле Янакиески е констатирана още през юли миналата година"}
{"url": "http://www.focus-news.net/news/2018/11/17/2591594/pazardzhik-patruli-na-patna-politsiya-sa-razpolozheni-na-izhodite-na-grada-pri-razklona-za-selo-dragor-i-v-posoka-plovdiv.html", "text": "С нормална интензивност е трафикът по всички главни булеварди и кръстовища в Пазарджик, предаде репортер на  Радио „Фокус” – Пазарджик . Натоварено е движението в района на затвора в посока автомагистрала „Тракия“. Патрули на „Пътна полиция” са разположени на изходите на града при разклона за село Драгор и в посока Пловдив. На магистралата са въведени са ограничения на скоростта при разклоните за селата Мало Конаре, Говедаре и Цалапица. \r\nРадослава МУРДЖЕВА", "date": "2018.11.17", "title": "Пазарджик: Патрули на „Пътна полиция” са разположени на изходите на града при разклона за село Драгор и в посока Пловдив"}
{"url": "http://www.focus-news.net/news/2018/11/17/2591595/pregled-na-mezhdunarodnite-novini-do-18-chasa-agentsiya-fokus.html", "text": "Протестите във Франция срещу повишаването на цените на горивата събраха около 124 хиляди души в над две хиляди отделни демонстрации на територията на страната, предава  AFP .  \r\nДанните са обявени от министъра на вътрешните работи Кристоф Кастанер. Съгласно представената от него информация, протестите са съпътствани от серия инциденти, някои от които – сериозни. Една жена загина, а 47 други са ранени, три от които – сериозно. Извършени са и арести. \r\n***  Правителствените сили на президента Башар Асад са превзели последната твърдина на близкоизточната радикална групировка „Ислямска държава“ в южната част на страната, след месеци на ожесточени боеве, предава  AFP . \r\nСирийската армия е превзела Тулул ал-Сафа, разположен между провинциите Дамаск и Ас-Суейда, „след като членовете на „Ислямска държава“ се оттеглиха от него и се отправиха на изток към пустинята Бадия\", твърди базираната в Лондон Сирийска обсерватория за човешките права. \r\n***  Централното разузнавателно бюро (ЦРУ) на САЩ  ще информира държавния глава Доналд Тръмп за възможното участие на Саудитска арабия в убийството на журналиста Джамал Хашоги, съобщава американското издание  The Washington Examiner . \r\nНа въпрос дали ще има последствия за саудитския престолонаследник Мохамед бин Салман, лидерът на Белия дом подчерта, че все още не е информиран за ролята му в жестокото убийство, извършено в сградата на Генералното консулство на Саудитска Арабия в Истанбул.  \r\n„ЦРУ ще ми докладва\", заяви Тръмп пред репортери в сутрешните часове на деня преди отпътуването си за щата Калифорния, където ще се срещне със засегнатите от горските пожари американци.  \r\nХашоги изчезна на 2 октомври след влизането си в саудитско консулство в Истанбул за насрочена среща, за да получи необходимите му документи за сключване на брак с годеницата – турска гражданка. През последните няколко седмици прокурори на Рияд повдигнаха обвинения срещу 11 заподозрени за убийството. Искането им е за издаването на смъртни присъди.  \r\nОфициален Рияд твърди, че няма нищо общо с убийството на живущия в американския град Вирджиния притежател на „зелена карта\". Администрацията на президента Доналд Тръмп също не е обявила позицията си по въпроса за ролята на саудитския престолонаследник в смъртта на журналиста, известен с критиките си към управляващите в родината му.  \r\nСаудитски прокурори разкриха пред репортери, че Хашоги е инжектиран със смъртоносна доза успокоително. Тялото му е разчленено и предадено на друг съучастник в убийството. \r\n***  Министерството на външните работи на Руската федерация осъди използването на националистически идеи в борбата за привличане на електорат за предстоящите през май 2019 г. избори за Европейски парламент. Това се казва в изявление на външнополитическото ведомство в Москва, публикувано на официалната му страница, предава  TACC . \r\n„Вече съвсем нечистоплътно ни се представя очевидния стремеж за използването на такъв вид изкуствени идеологически постройки в конюнктурните интереси на развихрилата се борба за гласовете на избирателите в навечерието на вота за ЕП“, се казва в разпространения текст. \r\nОт МВнР на Русия изказват мнение, че на изборите „национално ориентирани сили“, които се противопоставят на идеята за по-нататъшна федерализация на Европейския съюз, може да получат по-голям брой мандати в сравнение с предходни гласувания – или поне ако се съди по резултатите от проучванията на общественото мнение. \r\nСпоред Москва паметните събития за 100-годишнината от края на Първата световна война са довели в европейските столици до „повече от съмнителни паралели“ между сегашната ситуация на континента и периодите преди двата световни конфликта. В тази връзка МВнР на Русия напомня, че Първата световна война е избухнала „в резултат на стремежите на тогавашните велики сили към европейска и глобална хегемония, към преразпределяне на сверите на влияние“. \r\n„Недопустимо е да се слага знак за равенство между защитата на националните интереси и национализма, между борбата за правото на съхраняването на идентичността, предаността към традиционните ценности и войните“, се казва още в текста. \r\n***  В рамките на последните три дни сръбската полиция е провела серия акции, в резултат на които е арестувала 21 заподозрени за трафик на наркотици, незаконно притежание и носене на оръжие, съобщава скопското електронно издание  „Курир“ . \r\nУточнява се, че акциите са завършили с конфискацията на 24 килограма различни наркотични вещества, 17 огнестрелни оръжия и 1723 броя боеприпаси. Дванадесет души са арестувани за трафик на наркотици, а девет други - за незаконно притежание на оръжие, съобщиха от сръбската полиция. \r\n***  При удари на водената от САЩ международна коалиция срещу близкоизточната радикална групировка „Ислямска държава“ в източната част на Сирия са загинали 36 цивилни, намерени са телата на още осем души, но към момента не е ясно дали не са на джихадисти, съобщава  AFP . \r\nБазираната в Лондон Сирийска обсерватория за човешките права (СОЧП) съобщи, че сред загиналите има 17 деца; 36-те жертви са членове на едно семейство. \r\nУдарите са нанесени през нощта в провинция Дейр ез-Зор. Съгласно разпространената информация, сред загиналите има 17 деца. Всички жертви са членове на едно семейство. \r\n***  В рамките на пресконференция в Скопие говорителят на опозиционната ВМРО-ДПМНЕ Наум Стоилковски подчерта, че в рамките на вчерашния ден (петък, 16 ноември), министър-председателят на Македония Зоран Заев на два пъти е отправил обвинения срещу Унгария в отвличането на бивш премиер – на Никола Груевски, предава скопската електронна медия  „Плюс Инфо“ . \r\n„С цялата тежест на премиерския си пост, Заев вчера на два пъти обвини Република Унгария, че е отвлякла македонски гражданин, бивш премиер, почетен председател на опозицията, при това лице, което участва в съдебен процес! Република Македония не заслужава такъв срам“, реагират от ВМРО-ДПМНЕ след вчерашното изявление на министър-председателя, в което той попита дали Никола Груевски не е бил отвлечен. \r\n***", "date": "2018.11.17", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/17/2591577/die-welt-nikola-gruevski-edin-bezhanets-koyto-e-dobre-doshal-za-ungarskiya-premier.html", "text": "Бившият македонски премиер Никола Груевски предприе смело бягство в Будапеща, където му бе позволено да влезе в страната без никакви проблеми и незабавно да подаде молба за убежище. Защо обаче Унгария помага на един престъпник е въпросът, на който търсят отговор в редакцията на водещия германски ежедневник  Die Welt  в обширна статия, посветена на скандала в югозападната ни съседка.  \r\nИзданието припомня наличната към момента информация за бягството на Груевски и възможните маршрути, по които може би е достигнал до територията на Унгария. Припомня се, бившият лидер на ВМРО-ДПМНЕ е заявил желанието си да пътува до Будапеща и да кандидатства там за политическо убежище в „унгарска дипломатическа мисия извън Македония“. Следва справка на Die Welt за присъдата по делото „Танк“, която Груевски получи и кратка ретроспекция на събитията до 13 ноември, когато се разбра, че бившият македонски премиер е в Будапеща.„Оттогава насам всичко е официално“, подчертават от редакцията. \r\nВ сряда тази седмица унгарските власти потвърдиха присъствието на Груевски в страната, а на следващия ден бяха обявени и подробности. Противно на правилата, на Груевски му е позволено „да се позове на съображения за сигурност\", за да подаде молбата си за убежище директно в имиграционната служба в Будапеща ю. Изключението е допуснато „предвид факта, че той беше премиер на Македония десет години\". \r\nНормалната процедура за подаване на молби за убежище предвижда това да се случва само в унгарските дипломатически мисии или в т.нар.  транзитни зони на сръбската граница, припомня германският вестник.  \r\nРазпитът на Груевски в Будапеща е „отнел много време\", твърдя унгарците. В петък говорителят на правителството Золтан Коваш цитира мотивите, дадени от Груевски за молбата му за убежище - той е получил заплахи за живота си и съдебните процеси срещу него не са „справедливи\". В същото време Коваш подчерта, че не „правителството\", а „компетентните органи по сигурността\", са взели решение да доведат бившия македонски премиер в Будапеща. \r\nТова са фактите, но все още има много въпросителни. Например, как Груевски може да пътува, след като македонските власти са конфискували паспорта му? Личната му карта е достатъчна, за да влезе в Албания, но за преминаване през външните граници на ЕС е необходим паспорт. \r\nТри са възможните теории: както много други македонци, Груевски може да има и български паспорт. България разглежда всички македонци от славянски произход като българи и затова имат право на паспорт, пояснява редакцията. \r\nВъзможно е обаче Груевски да е разполагал с няколко служебни паспорта – това не е необичайно за дипломатите и политиците. Или той е пристигнал със специално разрешение от  Министерство на вътрешните работи в Будапеща. От отговора на този въпрос особено много се интересуват унгарците.  \r\nДруг въпрос е дали влизането му в Унгария е в съответствие с местното законодателство. Вероятно не - самото правителство говори за „изключение\" поради извънредния характер на аферата. За такова изключение обаче от пръв поглед изглежда, че няма правно основание. \r\nНай-важното обаче е дали бягството на Груевски е предварително обсъдено и планирано с унгарския премиер Виктор Орбан бе обсъдено и планирано? Официално правителството твърди, че няма нищо общо с бягството или влизането в страната на бившия македонски министър-председател. Но никой в Унгария наистина не вярва, че Груевски е изпробвал късмета си без конкретна надежда за успех. Ако Орбан има пръст в ситуацията, защо му е да защитава македонците? \r\nЛидерът на кабинета в Будапеща често е помагал на Груевски в миналото. Бизнесмени от неговото обкръжение му помогнаха да създаде десни популистки медии. Но сега, когато е осъден, Груевски е опасен. Защитата му носи единствено политически негативи. Или? \r\nЕдно от възможните обяснения е дългосрочната стратегия на Орбан за Балканите. „Той смята, че по-рано унгарските крале са възприемали Балканите за техен район на влияние. Целта му е да изгради дългосрочни позиции и мрежи с посланието, че страните от региона може да разчитат на него при нужда“, твърди анализатор, цитиран от редакцията на германския вестник.  \r\nАферата „Груевски“ носи на Орбан политически капитал. САЩ се разгневиха и настояха бившият премиер на Македония незабавно да бъде предаден на правосъдната система в страната му. Но на Балканите някои политици – например в България и Сърбия, следят ситуацията внимателно и в тях се затвърждава усещането, че Орбан е надежден.  \r\nГруевски не може да получи убежище в Унгария съгласно действащия закон. Но процедурите около молбата му за убежище ще се проточат вероятно с месеци, твърди  Die Welt . Тереза Герова", "date": "2018.11.17", "title": "Die Welt: Никола Груевски – един бежанец, който е добре дошъл за унгарския премиер"}
{"url": "http://www.focus-news.net/news/2018/11/17/2591597/nimh-zhalti-kodove-za-snyag-i-dazhd-sa-obyaveni-v-20-oblasti-na-stranata-za-18-noemvri.html", "text": "Жълти кодове за сняг и дъжд са обявени в 20 области на страната за 18 ноември, сочи справка на сайта на  НИМХ . \r\nЖълт код за сняг е в сила за 10 области – Видин, Монтана, Враца, Плевен, Ловеч, Габрово, София област, София – град. Перник, Кюстендил. В по-голямата част от тези области ще има валежи от сняг и ще се образува снежна покривка с дебелина до около 10 см. \r\nКод от същата предупредителна степен, но за дъжд е в сила за 6 области – Бургас, Ямбол, Сливен, Стара Загора, Хасково и Кърджали. В тези райони на страната ще има значителни валежи от дъжд, като количествата ще са между 20-30 л/кв.м. \r\nЖълта е степента на опасност за валежи от дъжд и сняг и в Благоевград, Пазарджик, Пловдив и Смолян. В тези области ще има значителни валежи от дъжд, а в планините - от сняг. Очакваните количества на валежа са между 15 - 25 л/кв.м.", "date": "2018.11.17", "title": "НИМХ: Жълти кодове за сняг и дъжд са обявени в 20 области на страната за 18 ноември"}
{"url": "http://www.focus-news.net/news/2018/11/17/2591615/sport-zverev-pobedi-federer-i-e-na-final-v-london.html", "text": "Александър Зверев е първият финалист на последния за годината „Мастърс“ турнир в Лондон. 21-годишният тенисист победи Роджър Федерер със 7:5, 7:6(5), като това беше трета негова победа от шест мача срещу швейцареца.   \r\nЗверев очаква на финала Новак Джокович или Кевин Андерсън, а Федерер ще трябва да почака до 2019-а година, за своята титла № 100. \r\nЗверев е първият германец от 1996-а година насам, който ще играе за отличието. Преди 22 години Борис Бекер отстъпи на Пийт Сампрас, когато турнирът се провеждаше в Хановер. \r\nВенцислав ДРАГОМАНОВ", "date": "2018.11.17", "title": "Спорт: Зверев победи Федерер и е на финал в Лондон"}
{"url": "http://www.focus-news.net/news/2018/11/17/2591599/makfaks-makedoniya-za-shesti-pat-v-podgoritsa-se-provede-parad-na-gordostta.html", "text": "За шести път в черногорската столица Подгорица бе проведен Парад на гордостта, предава македонската информационна агенция  „Макфакс“  .  \r\nШествието премина под мотото „Не искаме окови“ и премина без инциденти. Парадът бе проведен в централните части на града, а освен обикновени граждани и организаторите, на него присъстваха представители на политическите партии и правителството на Черна гора. \r\nЗаради шествието на ЛГБТ-общността в центъра на Подгорица временно бе преустановено движението.  Тереза Герова", "date": "2018.11.17", "title": "„Макфакс“ (Македония): За шести път в Подгорица се проведе Парад на гордостта"}
{"url": "http://www.focus-news.net/news/2018/11/17/2591598/d-r-kina-nikolova-mobal-d-r-stefan-cherkezov-veliko-tarnovo-nedonosenite-detsa-sa-s-povishen-risk-ot-defitsit-na-vitamin-d.html", "text": "Недоносените деца са с повишен риск от дефицит на витамин D. Това каза за  Радио „Фокус“ – Велико Търново  д-р Кина Николова, началник на Отделението по неонатология към МОБАЛ „Д-р Стефан Черкезов“-Велико Търново. Тя подчерта, че негативният витамин D статус при преждевременно родените бебета води до понижено минерално костно съдържание, развитие на остеопения и повишена възприемчивост към инфекции. „Серумните нива се дефинират като дефицитни и инсуфициентни. Витамин D профилактиката при доносените започва от втората постнатална седмица до края на първата година. Препоръката за прием на витамин D е 400 единици дневно. При недоносените началото на приема е от 7-10 постнатален ден. Препоръчителни са до 2000 единици дневно. За България по протокола приемът е 1000 единици до края на първата година“, посочи д-р Николова. Тя допълни, че много често на консултация при нея идват деца, на които е спряна профилактика на витамин D на 5-тия или 6-тия месец. Д-р Николова подчерта, че всички недоносени деца трябва да приемат витамин D задължително до края на първата година. \r\nНадежда КРЪСТЕВА", "date": "2018.11.17", "title": "Д-р Кина Николова, МОБАЛ „Д-р Стефан Черкезов“ - Велико Търново: Недоносените деца са с повишен риск от дефицит на витамин D"}
{"url": "http://www.focus-news.net/news/2018/11/17/2591596/kathimerini-v-gartsiya-otbelyaha-godishninata-ot-studentskiya-bunt-sreshtu-huntata.html", "text": "Гърция отбеляза 45-тата годишнина от студентския бунт срещу хунтата, съобщава електронното издание на атинския ежедневник  Kathimerini . \r\nИ тази година събитието бе отбелязано с марш, който започна от сградата на Политехническия университет в Атина и завърши пред дипломатическото представителство на САЩ в страната. Шествието бе водено от група студенти, които носеха гръцкото знаме – изцапано с кръв, в памет на жертвите на въстанието срещу военната диктатура. Маршът завърши пред американското посолство, където участниците изпяха националния химн на Гърция. След това знамето бе сгънато, а присъстващите се разотидоха.  \r\nПо-рано в през деня студенти, учители и пенсионери положиха венци и карамфили пред паметника в Атинския политехнически университет, за да почетат паметта на загиналите в бунта от 1973 г. \r\nПовече от пет хиляди полицейски служители бяха задействани за патрулиране из града преди и по време на марша. Правоохранителните органи използваха и дрони за следене на ситуацията от въздуха. През изминалите години отбелязването на годишнината често завършваше със сблъсъци между участници в марша и полицията. Тереза Герова", "date": "2018.11.17", "title": "Kathimerini: В Гърция отбеляха годишнината от студентския бунт срещу хунтата"}
{"url": "http://www.focus-news.net/news/2018/11/17/2591590/washington-examiner-tsru-shte-dokladva-na-donald-tramp-za-razsledvaneto-na-ubiystvoto-na-dzhamal-hashgogi.html", "text": "Централното разузнавателно бюро (ЦРУ) на САЩ  ще информира държавния глава Доналд Тръмп за възможното участие на Саудитска арабия в убийството на журналиста Джамал Хашоги, съобщава американското издание  The Washington Examiner . \r\nНа въпрос дали ще има последствия за саудитския престолонаследник Мохамед бин Салман, лидерът на Белия дом подчерта, че все още не е информиран за ролята му в жестокото убийство, извършено в сградата на Генералното консулство на Саудитска Арабия в Истанбул.  \r\n„ЦРУ ще ми докладва\", заяви Тръмп пред репортери в сутрешните часове на деня преди отпътуването си за щата Калифорния, където ще се срещне със засегнатите от горските пожари американци.  \r\nХашоги изчезна на 2 октомври след влизането си в саудитско консулство в Истанбул за насрочена среща, за да получи необходимите му документи за сключване на брак с годеницата – турска гражданка. През последните няколко седмици прокурори на Рияд повдигнаха обвинения срещу 11 заподозрени за убийството. Искането им е за издаването на смъртни присъди.  \r\nОфициален Рияд твърди, че няма нищо общо с убийството на живущия в американския град Вирджиния притежател на „зелена карта\". Администрацията на президента Доналд Тръмп също не е обявила позицията си по въпроса за ролята на саудитския престолонаследник в смъртта на журналиста, известен с критиките си към управляващите в родината му.  \r\nСаудитски прокурори разкриха пред репортери, че Хашоги е инжектиран със смъртоносна доза успокоително. Тялото му е разчленено и предадено на друг съучастник в убийството. Тереза Герова", "date": "2018.11.17", "title": "Washington Examiner: ЦРУ ще докладва на Доналд Тръмп за разследването на убийството на Джамал Хашгоги"}
{"url": "http://www.focus-news.net/news/2018/11/17/2591617/nimh-prez-sledvashtoto-denonoshtie-vremeto-v-stranata-shte-bade-oblachno-i-s-valezhi-ot-dazhd-v-severozapadna-balgariya-i-v-tsentralniya-predbalkan-ot-snyag.html", "text": "През следващото денонощие, под влияние на средиземноморски циклон, времето в страната ще бъде облачно и с валежи от дъжд, в Северозападна България и в Централния Предбалкан - от сняг. Това съобщи за  Агенция \"Фокус\"  Мартин Славчев, дежурен синоптик в  Националния институт по метеорология и хидрология  (НИМХ) към Българската академия на науките (БАН). Привечер и през нощта срещу понеделник валежите ще се усилят, и в Родопската област и Югоизточна България количествата ще са значителни. Ще духа до умерен вятър от изток-североизток. Минималните температури ще са предимно между минус 3° и 2°. Максималните ще са от 0 – 4° в северозападните до 8 – 12° в югоизточните райони от страната. \r\nПо Черноморието ще бъде облачно и с валежи от дъжд, значителни привечер по Южното крайбрежие. Ще духа умерен, временно и силен североизточен вятър. Максималните температури ще са между 7° и 12°. Температурата на морската вода е 14 - 15°. Вълнението на морето ще е 2-3 бала. \r\nВ планините ще бъде облачно, ветровито и с валежи, предимно от сняг. Привечер на места в Родопския масив количествата ще са значителни. Ще духа умерен югоизточен, по високите и открити части и силен южен вятър. Температурите ще се повишат и максималната на височина 1200 метра ще е около 1°, на 2000 метра – около минус 4°. \r\nАтмосферното налягане ще се понижи, но ще остане по-високо от средното за месеца. \r\nВ понеделник сутринта в западната половина от страната, с изключение на крайните югозападни райони, снеговалежите ще продължат, на изток ще вали дъжд. Количествата ще са значителни. Около обяд от югозапад валежите ще отслабват и спират, най-късно, едва вечерта - в Североизточна България. Вятърът ще се ориентира от северозапад – ще е умерен и временно силен. Във вторник и сряда страната ще попадне в предната част на нов средиземноморски циклон. През първия ден вятърът ще се ориентира от югоизток, ще се усили и температурите ще се повишат – максималните ще бъдат между 5° и 10°, в Горнотракийската низина и източните райони до 14-16°. След временно спиране на валежите, от югозапад те отново ще се активизират и през нощта срещу сряда и в сряда ще обхванат страната. В по-голямата й част ще вали дъжд, в Северозападна България преди обяд ще вали сняг, който след обяд ще премине в дъжд. Ниски ще са температурите в приземния слой в Дунавската равнина и Предбалкана и на места там ще се образуват поледици. Очакват се значителни валежи, на места в Южна България, придружени с гръмотевици.", "date": "2018.11.17", "title": "НИМХ: През следващото денонощие времето в страната ще бъде облачно и с валежи от дъжд, в Северозападна България и в Централния Предбалкан - от сняг"}
{"url": "http://www.focus-news.net/news/2018/11/17/2591618/sofiya-pozhar-e-goryal-v-zhilishtna-sgrada-v-stolitsata-nyama-postradali.html", "text": "Покривът на жилищна кооперация в столичния квартал \"Разсадника\" е изгорял при пожар тази вечер, предава  БНР.  Пламъците вече са потушени. Най-вероятната причина за инцидента е искра по време на ремонтни дейности на покривното пространство. Няма пострадали.", "date": "2018.11.17", "title": "София: Пожар е горял в жилищна сграда в столицата, няма пострадали"}
{"url": "http://www.focus-news.net/news/2018/11/17/2591619/poreden-den-na-protesti-obzor.html", "text": "За пореден ден в няколко града на страната се проведоха протести срещу високите цени на горивата, в подкрепа на майките на деца с увреждания и смяна на системата. Въпреки че в петък Валери Симеонов съобщи, че се оттегля от поста на вицепремиер, част от майките на деца с увреждания обявиха, че ще продължат с протестните си действия докато оставката не бъде гласувана в Народното събрание. Палатковият лагер пред парламента  в столицата  остава, а протестиращите майки поискаха и оставката на зам.-председателя на Националния съвет на хората с увреждания Адриана Стоименова. Междувременно остава и обявената в петък тридневна обсада на Народно събрание. И днес десетки граждани се събраха пред сградата на парламента с искане за референдум за промяна на системата. Протестната им демонстрация премина спокойно, а движението по бул. „Цар Освободител“ не бе спирано.  Във Варна  за осми пореден ден жители на града излязоха на протест. Те се събраха пред сградата на Община Варна, след което блокираха за кратко движението на кръстовището в района и се отправиха на пешеходно шествие в посока към Катедралата. Трафикът по бул. \"Мария Луиза\" бе блокиран за кратко. Исканията на протестиращите са за намаляване на ДДС за лекарства, учебници, книги и стоки от първа необходимост, за прилагане на правилата на Конвенцията за хората с увреждания, разбиване на монополите в секторите енергетика и горива, отмяна на увеличението на данъците за стари автомобили и намаляване на цената на застраховката \"Гражданска отговорност\", увеличение на заплатите и пенсиите, прилагане на мерки срещу демографската криза, както и осигуряване на прозрачна среда за провеждане на справедливи избори.  В Шумен  протестиращите зареждаха автомобилите си с горива за стотинки в израз на недоволството им от високите цени. Полицейски служители регулираха движението в района на ул. „Ген.Драгомиров“ в града. По-рано около 30 автомобила се събраха в района на „Арена - Шумен“, откъдето потегли и автошествието до бензиностанцията в кв. „Боян Българанов\". Шофьорите натискаха клаксони, а от много коли се вееха и трибагреници. По пътя към автошествието се присъединиха още автомобили. Основното искане на протестиращите шуменци е за промяна, за по-високи доходи и по-добър стандарт на живот.  \r\nЗа втора поредна вечер десетки жители на  Кюстендил  излязоха на протестното пешеходно шествие с искания за по-ниски цени на горивата, застраховката „Гражданска отговорност”, по-високи минимална работна заплата и пенсии, намаляване на броя на народните представители, увеличаване детските и социални помощи и паричните обезщетения за майчинство с цел стимулиране раждаемостта в държавата, повишаване стандарта на живот. Маршрутът на протеста бешеот Гаров площад, булевард „България”, площад „Велбъжд”, улица „Цар Освободител”, а крайната точка беше квартал „Въртешево”. Протестът бе охраняван от служители на МВР, но премина мирно, без напрежение и блокиране на движението.  \r\nОколо 30 души участваха в протеста срещу високите цени на горивата  в Панагюрище . Шествието им започна пред Общината с искане за оставки в правителството. След това присъстващите се отправиха към паметника на Райна Княгиня. Шествието премина мирно, без инциденти и завърши с българско хоро. \r\nПротестно шествие срещу социалната несправедливост отново се проведе и  в Сливен.  То потегли от паркинга на хипермаркета на бул. „Цар Освободител“ в центъра на града. В Лом  автошествие на протестиращи  доведе до пътна блокада в града, а по-късно спря и трафика през изходите на населеното място. Организаторите на протеста там също се заканиха, че ще недоволството им ще продължи, докато не се вземат мерки за високите цени и данъци и ниските заплати.  В Русе  протестът срещу системата и ниския стандарт на живот блокира един от възловите булеварди в града \"Цар Освободител\". В Плевен  също бяха организирани автошествия и пешеходни демонстрации, които преминаха през централните улици.  \r\nАвтошествие премина и през  Козлодуй . Там протестът също бе мирен и премина без инциденти и напрежение.  В неделя  протестите продължават, като демонстрации са обявени и в още няколко града. Жители на Петрич отново планират да блокират ГКПП „Кулата“. Протестиращи от Пловдив се очаква да се отправят към Пазарджик, от където групите от двата града да се слеят и отпътуват за столицата. Натам са заявили готовност да се отправят и протестиращи от Перник. Очаква се да се присъединят и жители на други градове. В София от 15.00 часа на пл. „Княз Александър I Батенберг“ ще се проведе общ национален протест и авто-шествие под надслов „Смяна на системата“.", "date": "2018.11.17", "title": "Пореден ден на протести (ОБЗОР)"}
{"url": "http://www.focus-news.net/news/2018/11/17/2591620/mitko-kizhev-sayuz-na-avtoinstruktorite-burgas-blizo-4-ma-kursisti-se-zapisvat-na-vseki-shofyorski-kurs-vav-vsyaka-ot-shkolite-v-grada.html", "text": "Близо 4-ма курсисти се записват на всеки шофьорски курс във всяка от автошколите в Бургас. Това каза за  Радио „Фокус“ – Бургас  Митко Кижев, член на управителния съвет на Съюза на автоинструкторите в града. По думите му към момента в Бургас има 61 автошколи, а интересът към курсовете е променлив. „Преди сезоните бяха обективна предпоставка за повлияване на интереса към тях. Вече смятам, че не е така. Напливът е различен, независимо от сезоните. Не може да се каже, че има много засилен интерес към курсовете, но не може да се твърди и обратното“, отбеляза Кижев. Според него един от подходящите моменти за започване на курс е късният есенен сезон, а другият – през ранната пролет. „През зимния сезон са влошени атмосферните и пътните условия, а през лятото трафикът в Бургас е кошмарен и натоварването за курсиста може да бъде много голямо“, добави Кижев.  \r\nНа въпрос дали са необходими промени в начина на провеждане на шофьорските курсове той отговори, че към момента се подготвя нов закон, който ще регламентира процеса. „Трудно е да коментирам какви промени са необходими, но смятам, че „отъпканата“ пътека е добре, а и всичко е индивидуално“, допълни Кижев. Според него, ако цените на горивата продължават да растат значително, това ще се отрази и на цените на шофьорските курсове. „Смятам, че държавата трябва да се намеси и да сложи лимит в цените на горивата на база средния статус на българина“, каза още Кижев. \r\nМария ГЕОРГИЕВА", "date": "2018.11.17", "title": "Митко Кижев, Съюз на автоинструкторите – Бургас: Близо 4-ма курсисти се записват на всеки шофьорски курс във всяка от школите в града"}
{"url": "http://www.focus-news.net/news/2018/11/17/2591621/varna-srednata-rabotna-zaplata-prez-letnite-mesetsi-v-oblastta-e-bila-1-054-leva.html", "text": "1 054 лева е била средната работна заплата през месеците от юли до септември във Варна и областта. Това съобщиха от териториалното звено на  Националния статистически институт . По този показател областта е четвърта в страната. Най-високо е заплащането в областите София (столица) – 1 504 лв., София – 1 109 лв. и Стара Загора – 1 096 лева. Средната брутна месечна работна заплата в област Варна за юли 2018 г. е 1 045 лв., за август – 1 057 лв. и за септември – 1 059 лева. През третото тримесечие на 2018 г. средната месечна работна заплата намалява спрямо второто тримесечие на 2018 г. с 0.6%. Икономическите дейности, в които е регистрирано най-голямо увеличение на средната месечна работна заплата, са „Култура, спорт и развлечения” – с 11.8%, „Професионални дейности и научни изследвания” и „Други дейности“ – с по 6.3% и „Доставяне на води; канализационни услуги, управление на отпадъци и възстановяване” – с 3.8%.  \r\nПрез третото тримесечие на 2018 г. средната месечна работна заплата нараства с 6.3% спрямо третото тримесечие на 2017 г., като най-голямо е увеличението в икономическите дейности „Професионални дейности и научни изследвания”, „Добивна промишленост” и „Хотелиерство и ресторантьорство”. Икономическите дейности с най-високо средномесечно трудово възнаграждение на наетите лица по трудово и служебно правоотношение през лятото са били „Професионални дейности и научни изследвания” – 2 052 лева, „Създаване и разпространение на информация и творчески продукти, далекосъобщения” – 1 704 лева, „Производство и разпределение на електрическа и топлинна енергия и на газообразни горива“ – 1 371 лева.  \r\nНай-ниско платени са били наетите лица в икономическите дейности като „Търговия; ремонт на автомобили и мотоциклети” – 786 лева, „Операции с недвижими имоти“ – 830 лева. Спрямо същия период на предходната година средната месечна работна заплата през третото тримесечие на 2018 г. в обществения сектор нараства с 10.3%, а в частния сектор – с 4.9%.", "date": "2018.11.17", "title": "Варна: Средната работна заплата през летните месеци в областта е била 1 054 лева"}
{"url": "http://www.focus-news.net/news/2018/11/17/2591622/plovdiv-do-991-leva-dostiga-srednata-rabotna-zaplata-v-oblastta-prez-na-tretoto-trimesechie-na-godinata.html", "text": "До 991 лева достига средната месечна работна заплата в Пловдивска област в рамките на третото тримесечие на годината. Това каза за  Радио „Фокус“ – Пловдив  Валентин Точев, главен експерт в Териториално статистическо бюро – Юг. По думите му, областта се нарежда на седмо място в страната по размер на средна месечна работна заплата, като тя е най-висока в област София – 1 504 лева, а най-ниска в област Благоевград – 743 лева.  \r\n„За наблюдавания период средната месечна работна заплата за страната е 1 117 лв. – със 126 лв. или 12,7 % по-висока от тази за област Пловдив. Най-високо средномесечно трудово възнаграждение през третото тримесечие на 2018 година са получили наетите лица в икономическите дейности „Създаване и разпространение на информация и творчески продукти; далекосъобщения“ – 2 065 лв., „Производство и разпределение на електрическа и топлинна енергия и на газообразни горива“ – 1 799 лв. и „Добивна промишленост“ – 1 561 лева. Най-ниско платени са били наетите лица в икономическите дейности „Хотелиерство и ресторантьорство“ – 628 лв., „Други дейности“ – 675 лева и „Транспорт, складиране и пощи“ – 756 лева“, обясни Валентин Точев. \r\nЕкспертът посочи, че през третото тримесечие на 2018 година наетите лица по трудово и служебно правоотношение са с 1,2 % повече в сравнение със същия период на предходната година, като най-голямо увеличение на наетите се наблюдава в икономическите дейности „Създаване и разпространение на информация и творчески продукти; далекосъобщения“ – с 14.6%, „Строителство“ – с 11.3% и „Култура, спорт и развлечения“ – с 8.1%. Валентин Точев добави, че спрямо същия период на предходната година средната месечна работна заплата в областта нараства със 7.5 % в обществения сектор, а в частния сектор – със 6.5 %. \r\nТони МИХАЙЛОВ", "date": "2018.11.17", "title": "Пловдив: До 991 лева достига средната работна заплата в областта през на третото тримесечие на годината"}
{"url": "http://www.focus-news.net/news/2018/11/17/2591623/mkdmakedoniya-vmro-dpmne-imashe-11-godini-da-se-spravi-s-mrasniya-vazduh.html", "text": "Опозиционната ВМРО-ДПМНЕ обвини управляващите, че „гражданите се тровят от мръсния въздух“, а премиерът Зоран Заев и кметът на Скопие Петре Шилегов „не си мърдат и пръста“, дори средствата за околна среда са намалени с 2 млн. евро в проектобюджета за следващата година. Затова и опозицията е предложила мерки как да се разреши въпроса с мръсния въздух. За това пише на сайта си македонската медия  МКД . \r\n„Единадесет години ВМРО-ДПМНЕ нищо не направи за мръсния въздух, мислеха само как да забогатеят. Сега проблемът се решава със системни мерки“, реагират от управляващата СДСМ.  \r\n„От ВМРО-ДПМНЕ подцениха гражданите. Криминалната власт на Никола Груевски мислеше само как да се забогатее. Имаха цели 11 години да приложат мерките, които днес предлагат. За да се задоволят незаконните интереси  на осъдения Никола Груевски, ВМРО-ДПМНЕ системно унищожаваше зелените площи, загрозяваше околната среда, а Скопие се превърна в един от най-  стана един от най-замърсените градове в  Европа\".  \r\nВ съобщението на управляващите, публикувано в събота, се допълва, че Министерството за околната среда, общините, кметското ръководство на Скопие и останалите институции, са предприели различни конкретни стъпки, за да решават проблема със замърсяване на въздуха.  Ивелина Ватова", "date": "2018.11.17", "title": "МКД(Македония): ВМРО-ДПМНЕ имаше 11 години да се справи с мръсния въздух"}
{"url": "http://www.focus-news.net/news/2018/11/17/2591591/sliven-protestno-shestvie-sreshtu-sotsialnata-nespravedlivost-shte-provede-v-grada.html", "text": "Протестно шествие срещу социалната несправедливост отново ще се проведе в Сливен. То ще потегли от паркинга на хипермаркета на бул. „Цар Освободител“ в центъра на града, съобщиха пред  Радио „Фокус“ – Сливен  организаторите на протеста. Промяната на сборния пункт на протестиращите се налага поради затваряне на площад „Хаджи Димитър“, заради автомобилното състезание. Началният час остава същият – 18.00 часа. \r\nЛюдмила ЙОРГОВА", "date": "2018.11.17", "title": "Сливен: Протестно шествие срещу социалната несправедливост ще проведе в града"}
{"url": "http://www.focus-news.net/news/2018/11/17/2591624/mitko-kizhev-sayuz-na-avtoinstrukturite-burgas-stabilnostta-se-promenya-znachitelno-sled-postavyaneto-na-zimnite-gumi-na-avtomobila-tryabva-da-se-proveri-i-izpravenostta-na-spirachkite.html", "text": "Желателно е на всеки две години да се прави смяна на антифриза. Това каза за  Радио „Фокус“ – Бургас  Митко Кижев, член на управителния съвет на Съюза на автоинструкторите в Бургас. По думите му проверката на охладителната система е една от стъпките към подготовката на автомобила за предстоящия зимен сезон. „Стабилността и устойчивостта се променя значително след поставянето на зимните гуми на автомобила“, заяви Кижев. Той добави, че другата основна част от подготовката за зимния сезон е проверката на състоянието на акумулатора, тъй като условията за стартиране и за работа с него през този период са малко по-неблагоприятни. „Освен това трябва да се провери изправността на спирачките, понеже атмосферните и пътните условия са променливи, а понякога - и опасни. Трябва да сме сигурни в спирането на автомобила“, поясни Кижев. Според него смяната на антифриза е важна, тъй като, ако това не се върши редовно, се получава утайка, която би могла да влоши охлаждането и отоплението на автомобила. \r\nМария ГЕОРГИЕВА", "date": "2018.11.17", "title": "Митко Кижев, Съюз на автоинструктурите – Бургас: Стабилността се променя значително след поставянето на зимните гуми на автомобила, трябва да се провери и изправеността на спирачките"}
{"url": "http://www.focus-news.net/news/2018/11/17/2591627/pazardzhik-izvarshva-se-remont-na-edna-ot-glavnite-ulitsi-v-selo-radilovo.html", "text": "Извършва се ремонт на една от главните улици в село Радилово, община Пещера. Това съобщи за  Радио „Фокус“ – Пазарджик  Благой Харизанов, кмет на населеното място. Настоящата ул. „Иван Вазов“ досега беше тесен път. „В момента тече ремонт по нейното разширяване и обособяване на тротоари. Улицата е чакълирана и се очаква да бъде преасфалтирана. Отсечката се ремонтира със средства от общинския бюджет в размер на 70 000 лв.“, уточни Харизанов.  \r\nТой допълни, че още около 120 000 лв. ще са необходими, за да бъде завършена цялата улица. Искане за сумата е отправено към Министерски съвет, откъдето биха могли да дойдат средствата. По думи на Благой Харизанов като цяло състоянието на пътната мрежа в селото не е добро, като преди началото на зимния сезон са изкърпени част от проблемните участъци. \r\nАлбена ЖИЛЕКОВА", "date": "2018.11.17", "title": "Пазарджик: Извършва се ремонт на една от главните улици в село Радилово"}
{"url": "http://www.focus-news.net/news/2018/11/17/2591625/4newsmk-makedoniya-koy-stoi-zad-byagstvoto-na-gruevskii.html", "text": "„Кой стои зад бягството на Груевски?“ Въпросът се задава от Владимир Пивоваров в интервю за македонската електронна медия  4news.mk .  \r\nПивоваров е бившият ръководител на сектора за военна сигурност и разузнаване в Министерство на вътрешните работи на Република Македония. Според него Управлението за сигурност и контраразузнаване “не си е свършило работата, както трябва, за да попречи на Груевски да избяга“.  \r\nВ момента Пивоваров е национален координатор на граничното управление и твърди, че „бившият премиер най-вероятно е преминал македонската граница нелегално, но не е ясно дали е направил това през малките гранични пунктове или през нелегалните планински пътища“.  Ивелина Ватова", "date": "2018.11.17", "title": "4news.mk (Македония): „Кой стои зад бягството на Груевски?“"}
{"url": "http://www.focus-news.net/news/2018/11/17/2591628/plovdiv-izlozhbata-po-shevitsite-shte-gi-poznaete-shte-bade-predstavena-v-grada-na-20-noemvri.html", "text": "Изложбата „По шевиците ще ги познаете“ ще бъде представена в Пловдив, съобщиха за  Радио „Фокус“-Пловдив  от Регионалния етнографски музей. Експозицията включва представителна извадка от фондовете на четири музея – Регионален етнографски музей – Пловдив и регионалните исторически музеи в Бургас, Смолян и Шумен. Тя отразява различните видове везбени украси с техните регионални етнографски характеристики. Експонирани са както единични шевици, така и цели елементи от традиционната народна носия – ризи, престилки, кърпи за глава. \r\nЕтнографският фонд на Регионален исторически музей – Шумен притежава богата колекция от шевици не само от Шуменския край, но и от други етнографски райони на страната. Началото на събирателната дейност е поставено още през 30-те г. на ХХ в. Открояват се месалните шевици от Провадийско. Месалите са кърпи, които се поставят на омъжени жени при специален обред, изпълняван в някои от селата. \r\nРегионален етнографски музей – Пловдив показва част от колекция от 217 шевици, постъпили като дарение от Елена Тодорова преди няколко години. \r\nХарактерните везбени мотиви за рупската, загорската и тронкската етнографски групи представя Етнографският музей в Бургас. \r\nРегионален исторически музей „Стою Шишков“ – Смолян също допринася за колоритната експозиция. В Родопите шевиците са неизменен елемент от украсата на някои сватбени обредни кърпи. Квадратни или правоъгълни по форма, те са предназначени за завиване на разменяните между годеници и младоженци дарове, за покриване ръцете на младоженката и като поводник при извеждането й от бащиния дом. Интерес предизвиква и обредната сватбена забрадка, наречена ръченик. \r\nЗа малките посетители е предвидена образователна изненада. В детския кът към изложбата те имат възможност да оцветят по образец от витрините или да нарисуват свои везбени мотиви, както и да подредят тематичен пъзел. \r\nИзложбата е реализирана по проект към Министерството на културата, част от който е и издаването на тематичен каталог. Официалното откриване на изложбата „По шевиците ще ги познаете“ е на 20 ноември (вторник), от 12.30 ч., в Регионален етнографски музей – Пловдив.", "date": "2018.11.17", "title": "Пловдив: Изложбата „По шевиците ще ги познаете“ ще бъде представена в града на 20 ноември"}
{"url": "http://www.focus-news.net/news/2018/11/17/2591629/ria-novostisiriyskata-armiya-prevze-i-poslednata-krepost-na-islyamska-darzhava.html", "text": "Сирийската армия контролира и последните укрепления на бойците от терористичната групировка \"Ислямска държава\" (забранена в Русия – бел. ред.), които се намират в района на вулканичното плато ас-Сафа, информира  РИА Новости  , като се основава на  държавната телевизия на Сирия, чиито сведения идват от неназован източник. \r\nВ хода на операцията правителствените сили успели да ликвидират „голям брой“ терористи.   \r\nАгенция SANA, по данни на военни източници, съобщава също, че сред ликвидираните бойци е и ръководителят на „Ислямска държава“, известен  под  прякора Абу Хаджир аш-Шишани.  Ивелина Ватова", "date": "2018.11.17", "title": "РИА „Новости“:Сирийската армия превзе и последната крепост на „Ислямска държава“"}
{"url": "http://www.focus-news.net/news/2018/11/17/2591589/mustafa-karadaya-dps-ostavkata-na-valeri-simeonov-e-zadalzhitelna-zakasnyala-i-ne-reshava-nito-edin-problem.html", "text": "Оставката на Валери Симеонов е задължителна, закъсняла и не решава нито един проблем. Това заявява председателят на ПГ на ДПС Мустафа Карадайъ в съобщение, публикувано в официалната му страница във  \"Фейсбук\".  \"Оставката на злополучния вицепремиер беше задължителна, тя е закъсняла и няма да промени нищо. Тя показа, че активните граждани не отстъпиха пред цинизма, арогантността и некомпетентността. Но този акт не решава проблемите\", посочва Карадайъ. \"Ситуацията в страната е тревожна. Бедността и несигурността подхранват омразата и агресията. Време е за съгласие и воля, време е за реализиране на програма за ускорено развитие на страната\", допълва той.", "date": "2018.11.17", "title": "Мустафа Карадайъ, ДПС: Оставката на Валери Симеонов е задължителна, закъсняла и не решава нито един проблем"}
{"url": "http://www.focus-news.net/news/2018/11/17/2591616/reaktsii-sled-ostavkata-na-valeri-simeonov-obzor.html", "text": "Подадената оставка на вицепремиера в кабинета „Борисов“ 3 Валери Симеонов очаквано предизвика множество реакции и коментари. Оставката бе подадена след 26 дни на протести от страна на майките на деца с увреждания. Искането им бе породено след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още в петък, след като Симеонов подаде оставката си, министър-председателят Бойко Борисов я прие.  \r\nНа пресконференция  майките на деца с увреждания  заявиха, че протестът им ще продължи докато не се гласува оставката на Симеонов в Народното събрание, а палатковият лагер зад парламента остава до приемане на законодателните промени, за които настояват. \r\nЗам.-председателите на  ГЕРБ  Йорданка Фандъкова и Цветан Цветанов коментираха, че не са изненадани от решението на Симеонов. По думите на Цветанов коалиционното споразумение не се променя. „Убеден съм, че това, което ще продължим да правим, е да изпълним ангажимента си към майките на деца с увреждания“, обясни той. Според него този акт ще успокои обстановката. Фандъкова обърна внимание да не се забравя, че ситуацията е предизборна и доста политически сили се възползват от всяко недоволство. „Оставката е едно очаквано и добро решение, което да позволи да продължи промяната в законодателството за децата с увреждания, защото това е най-важното. Майките и всички близки очакват по-скоро да се приемат законите, за да се позволи грижата за децата и техният живот да бъдат облекчени. Има заложени средства в бюджета“, коментира тя. \r\nРеакции във връзка с оставката на Валери Симеонов имаше и от неговите партньори в малката коалиция. Лидерът на  ВМРО  Красимир Каракачанов, уточни, че Симеонов ясно е изразил мотивите за взетото решение, а именно, че не желае правителството да бъде атакувано заради него. Каракачанов поясни, че Валери Симеонов се връща в парламента „От тримата лидери на коалицията единият беше в парламента, сега двама ще са в парламента, надявам се това да стабилизира и засили работата на парламентарната група. Не сме обсъждали промени в ръководството ѝ\", коментира той. Красимир Каракачанов допълни, че ще се изчака Симеонов да предложи някой, който да заеме неговия пост. \r\nЛидерът на  „Атака“  Волен Сидеров съобщи, че оставката не е била съгласувана с него. Той посочи, че тя е закъсняла на фона на натрупано възмущение от заинатяване. „Защото това беше на инат да стоиш на власт“, заяви Сидеров. Той отправи критика към ГЕРБ, тъй като според него има непоследователност в ръководството на партията относно оставката. „Преди няколко дни – „Валери Симеонов ще счупи управлението, ако излезе“. А днес чувам Цветан Цветанов да казва, че нищо няма да се счупи, даже ще се заздрави. Кое е вярно?“, попита Сидеров. Лидерът на „Атака“ обясни, че ГЕРБ са сгрешили, като не са го послушали още преди месеци, когато е настоявал за оставката на Симеонов. \r\nОпозицията също не пропусна да коментира ситуацията. Председателят на  БСП  Корнелия Нинова обясни, че голямата победа на майките на деца с увреждания не е оставката на Валери Симеонов, а събудената гражданска енергия. Оставката беше задължителна, но е закъсняла, подадена под натиск и неискрена и тя няма как да промени нещата – протестите не са за една или друга личност, а за политики, които управляващите не искат да променят“, заяви още Нинова. Тя посочи, че според нея голяма победа е, че чувството на справедливост е надделяло над страха и апатията. \r\nПредседателят на ПГ на  ДПС  Мустафа Карадайъ определи оставката на Валери Симеонов така: „задължителна, закъсняла и не решава нито един проблем“. Според Карадайъ ситуацията в страната е тревожна, а бедността и несигурността подхранват омразата и агресията. „Време е за съгласие и воля, време е за реализиране на програма за ускорено развитие на страната\", допълни той.  \r\nСпоред  политолога Първан Симеонов  решението за оставката на вицепремиера е изчакало изтощаването на протестите на майките на деца с увреждания. „Валери Симеонов си беше поставил за цел, ако предприема нещо, да го прави след като протестите утихнат, за да не изглежда като направено под натиск. Донякъде успява в това начинание, защото този на майките отмина своя пик. Другите протести го захлупиха“, каза още политологът и посочи, че Валери Симеонов е изчакал, за да може да запази достойнството си. Той каза още, че протестите на майките на деца с увреждания и опозицията, фиксирайки недоволството върху една личност, направили услуга на премиера Бойко Борисов, който задоволил всички претенции с премахването на един човек.  \r\nПо-късно през деня Волен Сидеров поиска  оставката и на вицепремиера Красимир Каракачанов . От профила си във „Фейсбук“ той заяви: „Давам дискретното предложение Каракачанов също да подаде оставка и да започнем на чисто“. Според Сидеров и Каракачанов и Симеонов „не са издържали теста“. „Какво значи на чисто - да поставим приоритети и да видим дали можем да ги постигнем. Защото да се въртиш във властта само заради гъдела, това е перверзия. Българският народ изтърпя достатъчно и затова им предлагам да се съберем и да обсъдим подобен въпрос\", заяви Сидеров. \"Това не е ултиматум. Това е приятелско предложение, което да го върне към разума. Защото смятам, че те и двамата изгубиха връзката с реалността. Правих вече няколко предупреждения - защото се занимаваме с лифтове, дискотеки, а не със стандарта на живот. Ако ме послушат - добре, ако ли не - зле за тях\", допълни той.", "date": "2018.11.17", "title": "Реакции след оставката на Валери Симеонов (ОБЗОР)"}
{"url": "http://www.focus-news.net/news/2018/11/17/2591630/reuters-sled-informatsiyata-na-tsrutramp-za-ubiystvoto-na-hashogi.html", "text": "На път за Калифорния в събота президентът Тръмп е дал кратко изявление за медиите по повод убийството на журналиста Хашоги, информира  Reuters . Поводът е   информацията, която по-рано ЦРУ обяви, че то е поръчка на саудитския престолонаследник Мохаммед бин Салман, съобщи Белият дом. \r\nДоналд Тръмп е обсъдил становището на ЦРУ с директора на Управлението Джина Хаспел и държавния секретар Майк Помпео. Това е казала на репортерите говорителката на Белия дом Сара Хуккаби Сандърс.  \r\nЦРУ са уведомили други управляващи в САЩ структури, в това число и Конгреса, за своята оценка, са съобщили на Reuters още в петък неназовани от агенцията източници. Така обаче се затрудняват усилията на Тръмп да запази връзките с ключов американски съюзник, каквато е Саудитска Арабия.   \r\nСпоред източник, близък до ЦРУ, неговото мнение се основава предимно на косвени доказателство, свързани с централната роля, която играе принцът в управлението на кралството.  \r\nРазкритието на ЦРУ е най-определената оценка от страна на САЩ до днес, която прави връзка между  фактическия управляващ Саудитска Арабия с убийството и противоречи на направените до момента изявления от правителството й, че принц Мохаммед не е замесен в случая.  \r\nПред репортерите в Белия дом, преди да замине за Калифорния Тръмп само e повторил няколко пъти, че му е казано, че престолонаследникът няма роля в смъртта на журналиста. „Все още не сме информирани“, заявил Тръмп. „Предстои да говорим по-късно с ЦРУ и с много други. Ще направя това, докато пътувам в самолета. Ще говоря и с държавния секретар Майк Помпео.” \r\nСлед като законодателите търсят законови пътища да накажат близкоизточната държава за убийството, в събота и демократи, и републиканци са настояли пред Тръмп да бъде категоричен в поведението си към престолонаследника, с когото той установи дълбоко лично приятелство.   \r\nТе обаче обръщат внимание и на значението на връзките между Вашингтон и Рияд, който е един от най-големите клиенти на американската военна индустрия. Тръмп иска да запази оръжейните сделки със саудитите въпреки растящата опозиция в Конгреса.   \r\nВоенноморският генерал Джоузеф Дърфорд, председател на Обединения комитет на началник щабовете в американската армия, в събота е заявил, че арабското кралство играе ключова военна роля за САЩ в Близкия изток. „Саудитска Арабия беше важен партньор в регионалната сигурност в миналото, аз очаквам тя да е такъв и в бъдеще“, е заявил генералът на форум по сигурността в Халифакс, като е допълнил, че близкоизточните съюзници, в това число и Саудитска Арабия, са „стабилизираща сила в региона“.   \r\nАмериканските законодатели, критични за ролята на Саудитска Арабия както в убийството на журналиста, така и в гражданската война в Йемен, полагат големи усилия, за да наложат строги мерки срещу тази страна.  \r\n“Веднъж завинаги Тръмп трябва да приеме, че заключението на неговите експерти от разузнаването е неоспоримо: коронованият наследник е виновен за чудовищното убийство на Хашоги. Това безочливо убийство трябва да има последствия – санкции, преследване, отстраняване на Мохаммед бин Салман и други“, пише в Туитър в събота сенатор Ричард Блументал.  Ивелина Ватова", "date": "2018.11.17", "title": "Reuters: След информацията на ЦРУ,Тръмп за убийството на Хашоги"}
{"url": "http://www.focus-news.net/news/2018/11/17/2591631/afp-prezidentat-donald-tramp-e-izrazil-skrabta-si-ot-unishtozhenieto-na-kaliforniyskiya-grad.html", "text": "Президентът на САЩ е изразил скръбта си поради унищожението на калифорнийския град Парадайз от опустошителния пожар в района, който е най-силния в цялата истоиря на щата Калифорния, съобщава  AFP .  \r\nПовече от 1000 са изчезналите хора. Двd огромни пламъка в събота бяха създали сериозен димен проблем и когато Тръмп излезе от президентския самолет в авиобаза Бийл, северно от главния град Сакраменто, слънцето се е опитвало да пробие през силната димна пелена, стелеща се като гъста мъгла  \r\n\"Много е тъжно,\" продумал Тръмп, след като огледал онова, което е останало от Парадайз, където може би единствените хора, които могат да се срещнат в този момент са работниците от службите за спешна помощ. Той е бил информиран, че има и по-тежко засегнати от огъня области.   \r\n Огънят е погълнал район, приблизително с размера на Чикаго, унищожавайки близо 10 000 жилища и 2 400 други сгради.  Ивелина Ватова", "date": "2018.11.17", "title": "AFP: Президентът Доналд Тръмп е изразил скръбта си от унищожението на калифорнийския град"}
