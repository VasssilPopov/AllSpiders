{"url": "http://www.focus-news.net/news/2018/02/05/2485331/stara-zagora-byust-pametnik-na-vasil-levski-shte-bade-otkrit-v-kazanlashkoto-selo-gorno-cherkovishte-po-initsiativa-na-mladite-hora-v-seloto.html", "text": "По инициатива на младите хора в казанлъшкото село Горно Черковище ще бъде направен бюст-паметник на Васил Левски, каза за Радио „Фокус“ кметът Антон Антонов. Той поясни, че в момента се събират подписи за този паметник. Инициативата има подкрепата и на Общобългарски комитет „Васил Левски“.\r\nАнтонов добави, че съществена помощ за бюст-паметника в Горно Черковище кметството среща от Красимир Узунов, президент на Информационна агенция и Радио „Фокус“. „Той ни осигурява материалите и необходимата документация. Голяма част от нещата са под негово ръководство и с негова гаранция“, каза Антон Антонов. Участие в изграждането ще имат и младите хора в селото, които ще положат необходимия труд.\r\nПо думите на Антонов идеята е паметникът, който ще бъде разположен в центъра на селото, да бъде готов до 18 юли, когато ще бъдат отбелязани 181 години от рождението на Васил Левски.\r\nСелото има четирима опълченци, 102-ма участници във войните. Родом от там е и Петко Стоянов Токмаков, първият знаменосец на Самарското знаме. В тази връзка кметът на Горно Черковище Антон Антонов поясни, че е възстановен паметникът в памет на загиналите за свободата на България, който се намира в двора на училището. От кметството възнамеряват да възстановят по снимка и неговата ограда, така както е било през 1923 година, когато е направен той. В близост ще бъде поставена и паметна плоча на четиримата опълченци от Горно Черковище.\r\nСлавяна ГАЙДАРОВА", "date": "2018.02.05", "title": "Стара Загора: Бюст-паметник на Васил Левски ще бъде открит в казанлъшкото село Горно Черковище по инициатива на младите хора в селото"}
{"url": "http://www.focus-news.net/news/2018/02/05/2485358/sport-andrey-rublyov-se-klasira-za-vtoriya-krag-na-turnira-v-monpelie.html", "text": "Андрей Рубльов се класира за втория кръг на турнира в Монпелие, Франция. Руският тенисист се наложи над Гилермо Гарсия-Лопес от Испания с 6:4, 6:4 в двубой, продължил час и 14 минути.\r\nВ следващия етап на състезанието руснакът ще играе срещу победителя от двубоя между Жереми Шарди и Стефанос Циципас.", "date": "2018.02.05", "title": "Спорт: Андрей Рубльов се класира за втория кръг на турнира в Монпелие"}
{"url": "http://www.focus-news.net/news/2018/02/05/2485334/iva-dyankova-urednik-stremezhat-ni-e-posetitelite-na-muzeyno-arhitekturen-rezervat-bozhentsi-da-se-vklyuchvat-aktivno-v-sabitiyata-koito-organizirame.html", "text": "Основната цел на всички събития, които се организират в Музейно-архитектурен резерват „Боженци“, е посетителите да се включват активно в тях. Заради това и културният календар на музея изобилства от интерактивни работилници, уъркшопове и концерти, каза за Радио „Фокус“ – Велико Търново уредникът Ива Дянкова. Тя добави, че този подход има ефект и привлича повече туристи. „През миналата година събитията, които привлякоха най-много хора, бяха три. Първото, с което стартирахме културния си календар, бяха Европейките дни на художествените занаяти. В рамките им се представят различни художествени занаяти, като идеята е хората освен да виждат как майсторите работят и да могат и сами да направят свое изделие, което да си приберат за спомен. Бяхме поканили единствените производители на стъклени играчки в България, както единственият производител на циментови плочки у нас. Друго успешно събитие е „Стъклената плетеница“. Тя се прави през август и в рамките й се представят различни техники за обработка на стъкло, като посетителите отново имат възможност да опитат сами“, допълни Ива Дянкова. Последното събитие, предизвикало голям интерес, според нея, е Лятната международна академия за драматургично писане „Да умреш от смях“, която се предвижда и за настоящата година. „Стремежът ни е посетителите, когато идват при нас, да се включват активно в нещата, които организираме. Те да са действащи лица, а не просто зрители“, обобщи уредникът и поясни, че всички събития, които се провеждат са напълно безплатни.\r\nЛуиза ТРАНЧЕВА", "date": "2018.02.05", "title": "Ива Дянкова, уредник: Стремежът ни е посетителите на Музейно-архитектурен резерват „Боженци“ да се включват активно в събитията, които организираме"}
{"url": "http://www.focus-news.net/news/2018/02/05/2485336/the-new-york-times-hilyadi-dzhihadisti-ot-islyamska-darzhava-byagat-v-siriya-za-da-se-biyat-otnovo.html", "text": "Хиляди терористи от „Ислямска държава“ и членовете на техните семейства бягат от оглавяваната от САЩ военна кампания в Източна Сирия, според нова американска и западна секретна военна информация, която заплашва да опетни американските декларации, че терористичната групировка е разбита, пише американското издание The New York Times.\r\nМножество терористи бягат безпрепятствено на юг и запад, като някои от тях са решили да се крият в района на сирийската столица Дамаск, а други в северозападната част на страната, където да чакат заповедите от лидерите си по кодирани комуникационни канали.\r\nДруги терористи-ветерани, някои от които обучени да използват химическо оръжие, се присъединяват към клона на „Ал Кайда“ в Сирия. Други плащат хиляди долари за контрабандистки палатки, с които да преминат през границата в Турция, с цел да се приберат в домашните си европейски страни.\r\nОтрезвяващите данни на западните разузнавания идват въпреки взаимните усилия за обграждане и унищожаване – както го определя министърът на отбраната на САЩ Джеймс Матис – на бойците от „Ислямска държава“ в Ракка.\r\nПревод и редакция:", "date": "2018.02.05", "title": "The New York Times: Хиляди джихадисти от „Ислямска държава“ бягат в Сирия, за да се бият отново"}
{"url": "http://www.focus-news.net/news/2018/02/05/2485333/sport-dimitar-kuzmanov-zagubi-macha-si-ot-parviya-krag-na-sofia-open.html", "text": "Втората ракета на България Димитър Кузманов загуби мача си от първия кръг на Sofia Open от португалеца Жоао Соуса. Намиращият се на 340-о място в ранглистата на АТП българин бе близо до това да вземе първия сет на 68-ия в света португалец, но загуби с 6:7 1:6.", "date": "2018.02.05", "title": "Спорт: Димитър Кузманов загуби мача си от първия кръг на Sofia Open"}
{"url": "http://www.focus-news.net/news/2018/02/05/2485337/silistra-tarzhestveno-chestvane-na-praznika-na-sv-haralampiy-shte-se-sastoi-v-selo-varnentsi.html", "text": "Тържествено честване на празника на св. Харалампий ще се състои в село Варненци на 9 февруари. Това съобщиха от храма „Св. Николай“ в Тутракан. От 9.00 часа в едноименния храм в селото ще започне тържествено богослужение по повод храмовия празник. В църковната служба ще вземат участие Русенският митрополит Наум, както и делегация от Румъния.", "date": "2018.02.05", "title": "Силистра: Тържествено честване на празника на св. Харалампий ще се състои в село Варненци"}
{"url": "http://www.focus-news.net/news/2018/02/05/2485338/haskovo-ustanoveno-e-povisheno-nivo-na-uran-vav-vodata-v-s-malki-voden.html", "text": "Във връзка с установени отклонения по показател „естествен уран”,  на основание получен на 02.02.2018г. от „ВиК” ЕООД протокол от изследвания, се ограничава употребата на питейната вода в с. Малки Воден, общ.Маджарово за питейни нужди и приготвяне на храна от населението. Това съобщават от РЗИ-Хасково.\r\nВидно от приложения протокол се установяват завишени стойности по показател „естествен уран” в пробата вода от с. Малки Воден, общ.Маджарово - 0.032 ± 0,005mg/l (при норма 0,03mg/l). Изследванията са извършени в ДИЛ „ЕВРОТЕСТ-КОНТРОЛ” СОФИЯ\r\nВодата може да бъде ползвана без ограничение за хигиенни цели /къпане и миене/.\r\nРЗИ-Хасково е издала и връчила предписание №12/05.02.2018г. на  управителя на „ВиК” ЕООД-Хасково, за осигуряване на вода за питейни нужди за населението на с.Малки Воден, общ.Маджарово, отговаряща на изискванията на Наредба №9/2001г., „За качеството на водата, предназначена за питейно-битови цели”.\r\nПериодично ще бъде предоставяна допълнителна информация при получаване на нови резултати.\r\nЗаради повишено ниво на уран на 2 февруари бе ограничена употребата на питейната вода в с. Динево, община Хасково за питейни нужди и приготвяне на храна от населението.", "date": "2018.02.05", "title": "Хасково: Установено е повишено ниво на уран във водата в с. Малки воден"}
{"url": "http://www.focus-news.net/news/2018/02/05/2485340/protothema-turski-samoleti-napraviha-34-narusheniya-na-vazdushnoto-prostranstvo-na-gartsiya.html", "text": "Два турски изтребителя F-16 и два разузнавателни самолета CN-235 нарушиха гръцкото въздушно пространство общо 34 пъти в понеделник, предава електронното издание на гръцкия вестник Protothema.\r\nСпоред Генералния щаб на гръцките Въоръжени сили, турските самолети са навлезли в югоизточно, североизточно и централно Егейско море, като при всички случаи са засечени, както е предвидено от международното право.Агенция „Фокус“ припомня: \r\nВ четвъртък,  1 февруари, 6 турски изтребителя F-16 и два разузнавателни CN-235 осъществиха 31 нарушения.\r\nМиналия вторник, 30 януари, четири турски самолета от същите видове (2 F-16 и 2 CN-235) осъществиха точно същият брой (34) нарушения на гръцкото въздушно пространство, според утвържденията на Генералния щаб на гръцките ВС, като гръцките военни тогава заявиха, че в понеделник, 29 януари, нарушенията са били 40.\r\nПреди това, на 10 януари, самотен разузнавателен CN-235 също летя няколко часа над Егейско море, като на няколко пъти наруши гръцкото въздушно пространство.\r\nПревод и редакция:", "date": "2018.02.05", "title": "Protothema: Турски самолети направиха 34 нарушения на въздушното пространство на Гърция"}
{"url": "http://www.focus-news.net/news/2018/02/05/2485341/d-r-decho-dechev-umbal-sv-ivan-rilski-kachestvenata-promyana-na-zdraveopazvaneto-u-nas-tryabva-da-zapazi-vsichko-polozhitelno-ot-dosegashniya-model-i-da-go-nadgradi.html", "text": "Качествената промяна на здравеопазването у нас трябва да запази всичко положително от досегашния модел и да го надгради. Това каза в интервю за „Това е България” по Радио „Фокус“ изпълнителният директор на Университетската многопрофилна болница „Свети Иван Рилски“ д-р Дечо Дечев. Той припомни, че от модела до 1999 година, който на политическата скала може да се определи като „крайно ляв“, здравеопазването у нас преминава към модел, който се определя като „крайно десен“, или от абсолютна централизация се преминава към пазарен модел, където пазарът преценява кой може и кой не може да работи на него. „Може би трябва да се приближим към средата на този модел, тоест в него да има и пазарни отношения, и държавата и общините да подсигурят достъпност до здравеопазване на всички граждани в България, независимо от тяхната възраст и дали са осигурени или не, за да могат да гарантират правата им по Конституция. Тоталният модел на това всички болници да са търговски дружества, според мен се оказа недобър, защото специално общинските болници, областните болници и всички болници, чиято дейност е предимно спешна медицина, не трябва да бъдат търговски дружества. Естествено, трябва да има и кръг от болници, които работят на частния пазар, но в никакъв случай не трябва да има преливане на дейности, тоест една болница да работи и със обществени средства, и на частния пазар“, уточни д-р Дечо Дечев. Той допълни, че е противник на качествената промяна в цялостен вид. Що се отнася до финансовото състояние на болниците, д-р Дечев обобщи, че финансово добре са частните болници, защото се създават с цел печалба от дейността им, което се постига с извършването на по-високо оценени от НЗОК дейности, както и с масово подбиране на пациентите – тези с приход, по-малък от разходите по пациента, се пренасочват към други лечебни заведения. Печеливши успяват да са едва единици нечастни лечебни заведения, само поради добрия начин, по който се ръководят, подчерта д-р Дечев. Той завърши с това, че болно е не българското здравеопазване, а начинът, по който то се ръководи и все пак медицинският продукт, който болниците у нас предоставят, е добър за средствата, които се влагат в него.", "date": "2018.02.05", "title": "Д-р Дечо Дечев, УМБАЛ „Св. Иван Рилски“: Качествената промяна на здравеопазването у нас трябва да запази всичко положително от досегашния модел и да го надгради"}
{"url": "http://www.focus-news.net/news/2018/02/05/2485339/kyustendil-740-dushi-sa-vpisani-v-registara-na-zanayatchiite-za-oblastta.html", "text": "740 души са вписани в регистъра на занаятчиите за област Кюстендил. Това каза пред Радио „Фокус” – Кюстендил Даниела Стоянова, председател на Регионална занаятчийска камара – Кюстендил. По думите й през есенната сесия на 2017 година са приети трима нови занаятчии, практикуващи седларство и сарачество, както и фризьорство. „Сега предстои да се приемат документи за пролетната сесия на 2018 година. Всеки отговарящ на условията по Закона за занаятите, може да се включи и да му бъде издадено калфенско или майсторско свидетелство”, каза Даниела Стоянова. По думите й в момента се наблюдава интерес от страна на млади хора, желаещи да развиват занаяти като седларство, сарачество, ковачество, тенекеджийство, ръчна изработка на мебели. „Нямаме отлив от занаяти. Наблюдава се едно нормализиране в тази сфера”, каза Даниела Стоянова.\r\nВенцеслав ИЛЧЕВ", "date": "2018.02.05", "title": "Кюстендил: 740 души са вписани в регистъра на занаятчиите за областта"}
{"url": "http://www.focus-news.net/news/2018/02/05/2485335/pazardzhik-samo-edin-sluzhitel-v-poshtenskata-stantsiya-v-selo-cholakova-obsluzhva-pet-naseleni-mesta.html", "text": "Само един служител работи в пощенската станция във велинградското село Чолакова, като той обслужва жителите на пет населени места, съобщи за Радио „Фокус“ –Пазарджик Мехмед Чолаков, кмет на населеното място. По думите на кмета, от пощенските услуги се възползват жителите на пет села – с. Биркова, с. Чолакова, с. Рохлева, с. Враненци, с. Бутрева и с. Горна Дъбева, като там те получават и пенсиите си. „Само един работник е напълно достатъчен, тъй като през последните години по-голямата част от населението вече живее в чужбина. В момента в селото живеят около 300 души“, уточни Чолаков. Той каза също, че причината за масовото изселване на хората е липсата на работни места. Село Чолакова се намира в планински район на около 40 км от общинския център Велинград.\r\nАлбена ЖИЛЕКОВА", "date": "2018.02.05", "title": "Пазарджик: Само един служител в пощенската станция в село Чолакова обслужва пет населени места"}
{"url": "http://www.focus-news.net/news/2018/02/05/2485343/haskovo-oblastniyat-upravitel-stanislav-dechev-prisastva-na-otkrivaneto-na-parvata-samostoyatelna-izlozhba-na-stela-taneva.html", "text": "Областният управител на Хасково Станислав Дечев присъства на откриването на първата самостоятелна изложба и дипломен проект на Стела Танева. Той лично поздрави младата авторка и сподели, че преди две години е купил нейна фотография, която и до днес е част от интериора на кабинета му. Това съобщиха от пресцентъра на Областна администрация - Хасково.\r\nСтела Танева е възпитаник на фото клуба към Младежки център - Хасково и е студент в елитния британски университет в Съндърланд. Експозицията бе открита от ръководителя на клуба и преподавател на Стела - Славян Костов.\r\nПървата изложба на Стела се нарича „Геометрията на сетивата\" и представя 34 уникални фотографии, направени в различни страни в Европа. Използвана е интересна фото техника и най-вече изключително въображение и неповторим авторски поглед. Фотосите на Стела ще останат в хасковската галерия „Форум” още 10 дни.", "date": "2018.02.05", "title": "Хасково: Областният управител Станислав Дечев присъства на откриването на първата самостоятелна изложба на Стела Танева"}
{"url": "http://www.focus-news.net/news/2018/02/05/2485332/gazeta-express-v-novata-si-strategiya-za-razshiryavane-na-balkanite-es-ne-iska-ot-sarbiya-da-priznae-kosovo.html", "text": "В Европейската стратегия за разширяване на Западните Балкани, която трябва да бъде одобрена във вторник, 6 февруари, Сърбия и Косово се споменават на много места. Европейската комисия иска нормализация на отношенията между двете страни като единствен път към интеграция в ЕС. Но Съюза ще поиска от Сърбия да внесе правно обвързващ документ, според който ако Сърбия стане част от ЕС, няма да блокира потенциалното членство на Косово, но и няма да е задължена да признае независимостта му, пише албанското електронно издание базирано в Косово Gazeta Express.\r\nВ стратегията се отбелязва, че без ефективна и взаимна нормализация между Белград и Прищина чрез диалога под егидата на ЕС, не може да има стабилност в региона. „Спешно и ключово е постигането на правно обвързващо споразумение, за да могат Сърбия и Косово да продължат по европейския си път“, е написано в документа. „Косово ще има полза от заключително споразумение със Сърбия“, се отбелязва още в Стратегията.\r\nВ тази стратегия, ЕС се фокусира върху инициативи, целящи помирение между страните в региона. „Ще продължи подкрепата за Международните механизми на криминалните трибунали и за Специализирания съд в Косово“, се отбелязва в документа. Пътят на Косово към ЕС, според Стратегията, изглежда сложен.\r\nПревод и редакция:", "date": "2018.02.05", "title": "Gazeta Express: В новата си стратегия за разширяване на Балканите, ЕС не иска от Сърбия да признае Косово"}
{"url": "http://www.focus-news.net/news/2018/02/05/2485166/lovech-vazstanoveno-e-dvizhenieto-po-pat--4-paten-vazel-ablanitsa-sevlievo.html", "text": "Възстановено е движението по път I-4 пътен възел Абланица - Севлиево. Това съобщиха от пресцентъра на Агенция \"Пътна инфраструктура\".", "date": "2018.02.05", "title": "Ловеч: Възстановено е движението по път I-4 пътен възел Абланица - Севлиево"}
{"url": "http://www.focus-news.net/news/2018/02/05/2485133/aneliya-gerenska-istoricheski-muzey-dupnitsa-prez-1950-godina-kogato-stranata-preminava-v-druga-politicheska-i-sotsialna-sistema-gradat-priema-imeto-stanke-dimitrov.html", "text": "През 1950 година град Дупница приема името Станке Димитров. Това каза за Радио „Фокус” – Кюстендил Анелия Геренска, директор на Общински исторически музей – Дупница. „Това се случва във времето, в което се преминава в друга политическа и социална система. През 1991 година градът отново връща името си – Дупница”, каза Анелия Геренска. \r\nСтанке Димитров е роден на 5 февруари 1889 година под името Стефан Тодоров. Учил е в педагогическото училище в Кюстендил, изучавал е прав в Женева. Амнистиран е по обвинения и арести за антивоенна пропаганда по време на Първата световна война и за участие във Войнишкото въстание, както и за участие и подготовка на Септемврийското въстание. Получава задочна смъртна присъда за участие атентата в църквата „Света Неделя” от 1925 година. Умира при самолетна катастрофа край руския град Брянск.\r\nВенцеслав ИЛЧЕВ", "date": "2018.02.05", "title": "Анелия Геренска, Исторически музей – Дупница: През 1950 година, когато страната преминава в друга политическа и социална система, градът приема името Станке Димитров"}
{"url": "http://www.focus-news.net/news/2018/02/05/2485144/dobrich-obshtinata-predstavi-deynosti-po-nov-proekt-hlyabat-koyto-ni-svarzva.html", "text": "Общината представи на пресконференция дейности по нов свой проект - „Хлябът, който ни свързва“, предаде кореспондентът на Радио „Фокус” – Варна. Проектът се реализира с финансовата подкрепата на „Културна програма за Българското председателство на Съвета на Европейския съюз 2018 г.“ на Националния фонд „Култура“. Партньори на Община град Добрич по проекта са Регионалният исторически музей (РИМ) и Художествената галерия (ХГ) в града. Общата му стойност е 20 000 лева. Ръководител на проекта е зам.-кметът „Хуманитарни дейности“ д-р Емилия Баева. Реализирането на проекта продължава до края на месец май тази година. \r\nПредвидено е на 19 май на площад „Свобода“ в Добрич да се проведе еднодневен празник на хляба. Официално ще бъде открит в 10.00 часа. 30 минути по-късно ще бъдат организирани експериментални работилнци, които могат да бъдат посетени до 18.00 часа. Те ще запознаят посетителите с ролята на хляба от праисторичеки времена, през Средновековието и Възраждането до наши дни, разкривайки различната му роля в ежедневието на хората – от средство за препитание и оцеляване до част от обредността и ритуалите, изразяващи народните вярвания и в наши дни – като възможност за разгръщане на въображението и за творчество. Във времето от 10.30 до 18.00 часа всеки, който желае, би могъл да се включи в своеобразен музеен куест-тур. За целта ще бъде изработена карта, която ще съдържа артефакти, свързани с историята и особеностите на хляба в културологичен аспект. За да може всеки да се справи с търсенето на обектите, е необходимо предварително да е посетил музеи и галерия в града и да се е запознал с експозициите, посветени на хляба. От 16.00 до 17.00 часа ще бъде организирано изложение на хляб и хлебни изделия. В следващия час е предвиден флашмоб „Заедно да замесим“. На откритата сцена на площад „Свобода“, която ще бъде застлана с български черги, всеки, който желае, може да се включи в това „свещенодействие“ – месенето на хляб. Празникът ще завърши с музикално-танцов спектакъл „Приказка за хляба“.  \r\nЖулиета НИКОЛОВА", "date": "2018.02.05", "title": "Добрич: Общината представи дейности по нов проект - „Хлябът, който ни свързва“"}
{"url": "http://www.focus-news.net/news/2018/02/05/2485114/varna-apelativniyat-sad-otmeni-predsrochnoto-osvobozhdavane-ot-zatvora-na-mazh-osazhdan-14-pati.html", "text": "Варненският апелативен отмени определение на Окръжния съд, с което условно предсрочно от затвора е трябвало да бъде освободен осъжданият 14 пъти Анастас Живков Тонев, е било отменено от  Варненския апелативен съд. Това съобщиха от пресцентъра на Апелативна прокуратура – Варна.\r\n44-годишният Тонев е в затвора, където изтърпява 9-годишна присъда при строг режим на Варненския окръжен съд. Наказанието му е за извършени от него седем тежки престъпления - две отвличания, две изнасилвания, блудство, грабеж и незаконно държане на оръжие. То било приведено в изпълнение на 12 юли 2012 г. Остават му да доизтърпи още 2 години, 5 месеца и 5 дни. \r\nВарненският окръжен съд като първа инстанция, приел,  че Тонев вече е изтърпял една втора от наказанието си и чрез примерно поведение дал доказателства, че се поправя. \r\nСпоред Окръжната прокуратура във Варна налице е само първата предпоставка по закон за условно предсрочно освобождаване от затвора, а именно – изтърпяна е една втора от наказанието. За втората предпоставка -поправяне на осъденото лице и трайна позитивна промяна на личността му, липсват категорични доказателства. Изготвяната оценка за риска от рецидив през годините спрямо Тонев е търпяла спадове. \r\nПрез 2004 год. Анастас Тонев вече е бил условно предсрочно освобождаван от изтърпяване на остатъка по ефективно наказание по присъда на Варненския районен съд.  След това обаче той извършил други умишлени престъпления, за които е бил осъден. \r\nПодавал е и още една молба да бъде предсрочно освободен от затвора – през май 2017 г. Тогава Варненският окръжен му е отказал поради липсата на категоричност и безспорност за поправянето му.", "date": "2018.02.05", "title": "Варна: Апелативният съд отмени предсрочното освобождаване от затвора на мъж, осъждан 14 пъти"}
{"url": "http://www.focus-news.net/news/2018/02/05/2485344/rekordno-nisko-e-nivoto-na-kontrabandni-tsigari-obzor.html", "text": "През третото тримесечие на 2017 година се отбелязва най-ниското ниво на контрабандни цигари - 6%. Това сочат данни от изследване по инициативата „Срещу незаконната търговия“. През миналата година са иззети над 50 млн. къса цигари и над 48 тона нарязан тютюн. Вътрешният министър Валентин Радев отчете, че са проведени 43 специализирани тематични операции, а от МВР са извършени 1154 проверки на обекти. Той даде пример с акция през септември, при която са иззети 915 мастербокса цигари. Задържани са 9 лица, повдигнати са обвинения на петима. Валентин Радев заяви, че с акциите срещу контрабандата на цигари са предотвратени щети за държавата в размер на над 16 млн. лева. В Хасково, Пазарджик и Велико Търново са най-високите нива на разпространение на цигари, които не са предназначени за местния пазар. В Кюстендил се наблюдава ръст на контрабандите цигари, от 25.8% през второто тримесечие на 2017 година до 28.3% през третото. В Свиленград , Сандански, Дупница и Монтана процентът на контрабандни цигари спада. Най-драстичен е спадът в Свиленград- от 44% на 8%. Гл. прокурор Сотир Цацаров посочи, че 6% контрабандни цигари е най-ниското измерено ниво до момента, но това не бива да ни успокоява заради разликите по места. „Ако Хасково, с най-висок процент, го обясняваме географски, възникват въпросите за Велико Търново и Пазарджик“, коментира той. Според него въпроси възникват и по отношение на марките цигари с оглед на това, че отново лидер остава една и съща компания. Премиерът Бойко Борисов заяви, че тенденцията на намаляване на контрабандата е трайна. Той посочи, че 12% е ръстът на приходите в бюджета за януари от горива. „Как може България да е на 6% и кой от къде се яви да пита има ли борба с корупцията- има, ето я“, изтъкна Бойко Борисов. По думите му изследването измерва реално свършената работа, показва не усещането, а резултата от борбата с контрабандата на практика. Финансовият министър Владислав Горанов заяви, че до 2021 година не се планира промяна на акцизите. Той обясни, че регистрираното увеличение на приходите от акциз е удовлетворително и това темпо да бъде поддържано.\r\nБиляна ИВАНОВА", "date": "2018.02.05", "title": "Рекордно ниско е нивото на контрабандни цигари (ОБЗОР)"}
{"url": "http://www.focus-news.net/news/2018/02/05/2485134/blagoevgrad-slabo-zemetresenie-e-useteno-po-visokite-etazhi-na-grada.html", "text": "Слабо земетресение бе усетено по високите етажи на Благоевград, предаде репортер на Радио „Фокус“ – Пирин. По данни от сайта на Националния институт по геофизика, геодезия и география земен трус с магнитуд 3.7 по Рихтер е регистриран в 11.13 часа на територията на Гърция, на 6 км от Дойран. Земетресението е усетено и в други части на област Благоевград. Няма данни за нанесени материални щети, пострадали и жертви.\r\nЛивия НИНОВА", "date": "2018.02.05", "title": "Благоевград: Слабо земетресение е усетено по високите етажи на града"}
{"url": "http://www.focus-news.net/news/2018/02/05/2485115/veliko-tarnovo-piyan-shofyor-na-tir-predizvika-katastrofa-na-izhoda-na-grada.html", "text": "Водач на товарен автомобил, употребил алкохол и предизвикал катастрофа, установиха служители на Пътна полиция. Това съобщиха от ОДМВР – Велико Търново. Вчера около обяд на пътя Русе – Габрово, на изхода на града, преди моста на река Янтра е възникнал пътен инцидент с два товарни и един лек автомобил, без пострадали. Изпратеният на мястото полицейски екип е установил, че товарен автомобил „Рено Премиум“, управляван от 52-годишен мъж с инициали Й. П. от град Карнобат, движещ се в посока към град Гурково, е предприел маневра изпреварване на друг товарен автомобил при забрана с пътна маркировка и се е ударил в насрещно движещ се лек автомобил „Шкода Октавия“. В резултат на това са били причинени материални щети на трите автомобила. При проверка на Й. П. за употреба на алкохол с техническо средство, апаратът е отчел 2.09 промила. Водачът е отказал кръвна проба. Той е задържан с полицейска мярка за 24 часа. Срещу него е започнато бързо производство.", "date": "2018.02.05", "title": "Велико Търново: Пиян шофьор на ТИР предизвика катастрофа на изхода на града"}
{"url": "http://www.focus-news.net/news/2018/02/05/2484990/nimh-shte-bade-predimno-slanchevo-s-maksimalni-temperaturi-v-povecheto-rayoni-mezhdu-5-i-10-v-sofiya-okolo-6.html", "text": "Днес ще бъде предимно слънчево, с временни увеличения на облачността. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб вятър, предимно - от запад-северозапад. Максимални температури, в повечето райони - между 5° и 10°, в София - около 6°.\r\nНад Черноморието ще има променлива облачност, значителна - над северното крайбрежие. Вятърът ще е слаб, от северозапад-север. Максималните температури ще са в диапазона 6°-8°. Температурата на морската вода е 6-7°. Вълнението на морето  ще отслабне до 1-2 бала.\r\nНад планините ще има променлива облачност. Само на отделни места в Родопите е възможно да превали слаб сняг. Ще духа до умерен, по най-високите върхове - силен западен вятър, но с тенденция на отслабване. Максималната температурата на 1200 метра ще е около 1°, на 2000 метра - минус 4°.\r\nАтмосферното налягане е малко по-високо от средното за февруари и през деня слабо ще се повиши.", "date": "2018.02.05", "title": "НИМХ: Ще бъде предимно слънчево, с максимални температури в повечето райони между 5° и 10°, в София - около 6°"}
{"url": "http://www.focus-news.net/news/2018/02/05/2485012/sliven-martenski-bazar-shte-se-provede-v-grada.html", "text": "Традиционният пазар на мартеници ще се проведе в Сливен от днес до 3 март. Това съобщиха от Община Сливен. Червено-белите символи на пролетта могат да се продават на открито по бул. „Цар Освободител“, на територията на Общинския пазар и микропазарите в кварталите „Българка“, „Сини камъни“, „Дружба“ и „Даме Груев“. \r\nМиналата година Община Сливен е издала 167 разрешителни за търговия с мартеници. От тях 102 са били за бул. „Цар Освободител“, останалите за сливенските квартали. За територията на общинския пазар и микропазарите в кварталите разрешителните се издават от Общинско предприятие „Общински пазари“.", "date": "2018.02.05", "title": "Сливен: Мартенски базар ще се проведе в града"}
{"url": "http://www.focus-news.net/news/2018/02/05/2484991/gen-dzhouzef-votal-armiyata-na-sasht-nyama-da-izleze-ot-manbidzh.html", "text": "Генералът от армията на САЩ Джоузеф Вотъл, началник на централното командване на въоръжените сили на САЩ   (CENTCOM) заяви, че не разглежда възможността за изтеглянето на американските войски от северния сирийски регион Манбидж, предава Regnum.\r\n“Не мислим за това сериозно“, заяви генералът. На свой ред турският външен министър Мевлют Чавушоглу преди седмица заяви, че „е необходимо да се прекъснат всички връзки между САЩ и терористичните организации. Те трябва незабавно да излязат от Манбидж“.\r\nСпоред началника на централното командване на САЩ „ние трябва да подчертаем факта, че нашите партньори търпят невероятни жертви в борбата срещу „Ислямска държава“. Хиляди хора от иракската армия и от „Демократическите сили на Сирия“ са убити или ранени, освобождавайки важни градове. Преди няколко дни бях в град Ракка и видях мащабите на насилието със свои очи“, заяви ген. Вотъл. \r\nТой потвърди, че сътрудничеството на САЩ с кюрдските „Отряди за народна самоотбрана“ в Сирия, въпреки продължаващата в района Африн турска военна операция „Маслинова клонка“ ще продължи. Виктор Турмаков", "date": "2018.02.05", "title": "Ген. Джоузеф Вотъл: Армията на САЩ няма да излезе от Манбидж"}
{"url": "http://www.focus-news.net/news/2018/02/05/2484968/pregled-na-osnovnite-temi-v-britanskiya-pechat-agentsiya-fokus.html", "text": "Заместник-председателят на Шотландската национална партия обяви, че подава оставка. Ангъс Робъртсън заяви, че за него „е било чест“ да служи на председателя на партията Никола Стърджън, пише  London Evening Standard.\r\n„Благодаря на всички колеги за 17 години обществен живот. За мен бе извънредна чест да служа като заместник на Никола Стърджън и да помагам в трансформирането на шотландската политика“, заяви Робъртсън. „Очаквам нови възможности, но ще съм винаги на линия да помогна на Шотландия да постигне пълния си потенциал“, допълни той.\r\nНикола Стърджън, която е и първи министър на Шотландия пожела на Робъртсън успех в кариерата му, но изрази надежда „че ще го види как се завръща в бъдеще на предните места в политиката“. \r\n***\r\n Главният преговарящ на ЕС по Брекзит Мишел Барние пристига в понеделник в Лондон, където ще се срещне с британския министър за въпросите, свързани с Брекзит Дейвид Дейвис, а след това и с министър-председателя Тереза Мей.  Очаква се обсъждане на излизането на Великобритания от ЕС преди Барние и британския екип за Брекзит да се запътят към Брюксел, където във вторник ще започнат обсъжданията за т.нар. „преходно споразумение“, пише  The Daily Express.\r\nДейвис заяви че се надява да има споразумение относно преходния период след Брекзит преди срещата на високо равнище на ЕС на 22 март. „Очаквам да приема Мишел Барние. Следващата важна стъпка в работата ни е да изградим новото партньорство между ЕС и Великобритания“, допълни той. Очаква се по време на срещата да се постигне разбирателство относно отношенията между страната и блока след Брекзит. \r\nПреговорите за  Брекзит ще се проведат докато високопоставените евроскептици от британската Консервативна партия предупреждават, всяка сделка с Брюксел, която остави Великобритания в митническия съюз на ЕС, би била неприемлива.\r\n***\r\nСпоред доклад на британските депутати намаляването на бюджета на корпуса на морската пехота и възможността те да извършват десантни операции би подкопало значително сигурността на Великобритания, пише  The Guardian.\r\n„Способностите на кралските морски пехотинци не трябва да се жертва“, смята парламентарната комисия по отбраната в отговор на спекулациите, че десантните способности ще бъдат намалени. Слуховете, че армията на страната ще загуби 1000 морски пехотинеца и два десантни кораба, последваха издаването на Прегледа на способностите за националната сигурност. \r\n„Предвид непропорционалния принос, който морската пехота дава за отбраната и поради широкия спектър и приложимост на нейните военни умения, сигурността на страната би била намалена, ако бюджетът за нея бъде намален“, пише в доклада на комисията. „След повече от три века вярва служба на нацията корпуса на кралските морски пехотинци е заплашен да стане жертва на краткосрочния бюджет“, пише още там.\r\nПо въпроса за потенциалното премахване на десантните кораби „Албион“ и „Буларк“ в доклада пише, че „намаляването на десантните способности ще изложи страната на сериозен риск, а и ще бъде и драстично прахосване на съдове, специално модернизирани за още 15 години употреба“.\r\n***\r\nПосланикът на САЩ в Лондон Ууди Джонсън заяви, че президентът Доналд Тръмп не е притеснен от възможността за масови протести по време на посещението си във Великобритания. Според него държавният глава е „повече от способен“ да се справи с всичко, с което може да се сблъска по време на посещението си по-късно тази година, пише   The Independent.\r\n„Този президент не се притеснява от протести“, заяви Джонсън. „Той е сигурен накъде иска да отведе страната и е повече от щастлив да се запознае с различните гледни точки и да изрази своята“, допълни той. \r\nТръмп потвърди, че възнамерява да направи първото си посещение във Великобритания като президент по време на срещата си с британския министър-председател Тереза Мей миналия месец на Световния икономически форум в Давос. \r\n„Президентът цени специалните отношения, които двете страни имат. Майка му е шотландка. Той знае ролята на британците в споделената сигурност и споделения просперитет. Той знае, че не може да има свободен свят без тези отношения – най-силните, най-стари и най-важни, които имаме“, допълни дипломатът.", "date": "2018.02.05", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/02/05/2484989/sofiya-vazstanoveno-e-dvizhenieto-pri-km-2-na-avtomagistrala-trakiya-v-posoka-burgas.html", "text": "Възстановено е движението при км 2 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2018.02.05", "title": "София: Възстановено е движението при км 2 на автомагистрала \"Тракия\" в посока Бургас"}
{"url": "http://www.focus-news.net/news/2018/02/05/2484951/pregled-na-osnovnite-temi-v-svetovniya-pechat-agentsiya-fokus.html", "text": "Прессекретарят на египетската армия Тамер ел Рефай отхвърли твърденията в западната преса, че правителството му е одобрило израелски въздушни удари по цели на терористите в полуостров Синай, пише  Ahram.\r\n„Египетската армия и полиция се борят срещу тероризма в Северен Синай сами и без чужда помощ“, заяви Ел Рефай. Той подчерта, че силите за сигурност на Египет са успешни в ограничаването на терористичната дейност в региона. \r\nПрессекретарят призова медиите да бъдат точни и да търсят информация за египетските въоръжени сили от официални източници. \r\n***\r\nВъв водеща статия електронното издание The Japan times   акцентира върху призива, който японският премиер Шиндзо Абе се очаква да отправи към САЩ и Южна Корея по повод планираните съвместни военни учения.\r\nПо данни на редакцията Абе ще отправи апел да не бъде намаляван мащабът на ученията, които трябва да бъдат проведени след Зимните олимпийски игри в Пьончан, с цел продължаване на оказване на натиск върху Северна Корея да прекрати ядрената и ракетната програма, поясни източник от правителството в Токио.\r\nТемата ще бъде обсъдена  на предстоящата среща между японския премиер и вицепрезидента на САЩ Майк Пенс, която трябва да се състои в навечерието на церемонията по откриването на Олимпиадата в южнокорейския град Пьончан. \r\nСАЩ и Южна Корея се разбраха да отложат планираните съвместни учения за периода след провеждането на Зимните олимпийски и параолимпийски игри в Пьончан, които ще се състоят от 9 февруари до 18 март.\r\nСеверна Корея се противопоставя на планираните учения и ги разглежда като подготовка за инвазия. \r\n***\r\nТурският президент Реджеп Таийп Ердоган заминава в неделя за Ватикана, където ще бъде приет на аудиенция при папа Франциск, пише вестник  Daily Sabah .\r\n„Виждам тази визита като значителен шанс за привличане на вниманието към общочовешките ценности, приятелството и посланията за мир“,  заяви Ердоган пред журналисти на летището в Истанбул. \r\n„Ще обсъдим Палестина, Ерусалим, Сирия, Ирак, борбата с тероризма,, проблемите с бежанците, хуманитарната помощ и борбата с нарастващата ислямофобия и културния расизъм на Запада“, поясни турският президент.\r\nВ интервю дадено по–рано за италианския вестник La Stampa Ердоган засегна темата за Ерусалим, която се очаква да бъде приоритетна по време на разговорите с папата.\r\nОт редакцията подчертават, че пътуването на Ердоган до Ватикана е първата по рода си визита на турски президент при Светия престол за последните 59 години.\r\n***\r\nБившият директор на комуникациите на Белия дом Антъни Скарамучи, заемал поста за кратко в администрацията на президента Доналд Тръмп изрази надежди, че държавният глава на САЩ няма да свидетелства за разследването на предполагаемата руска намеса в изборите от ноември 2016 г., пише The Hill.\r\n„Аз наистина се надявам той (президентът - бел р.) да не свидетелства, защото като адвокат аз не искам той да бъде хванат в труден момент, в който някой го обвинява в лъжа за нещо, което той не си спомня, или нещо подобно“ , обясни Скарамучи в рамките на дискусионното предаване „Тази седмица“ на телевизионния канал ABC News.\r\nИзданието припомня, че в края на миналия месец Доналд Тръмп заяви, че ще даде свидетелски показания под клетва пред  специалния прокурор Робърт Мюлер, който ръководи разследването за евентуална руска намеса в президентските избори и за възможни връзки на предизборния щаб на републиканеца с Москва.\r\nПредупреждението на Скарамучи идва след публикуването на така наречената „Бележка на Нунес“ , обвиняваща Министерството на правосъдието и ФБР в злоупотреба с власт.\r\n***", "date": "2018.02.05", "title": "Преглед на основните теми в световния  печат (Агенция \"Фокус\")"}
{"url": "http://www.focus-news.net/news/2018/02/05/2484952/predstoyashti-sabitiya-v-stranata-za-5-fevruari-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемония по официалното посрещане на държавния глава на Малта Мари-Луиз Колейро Прека, който ще положи венец пред Паметника на Незнайния воин.  От 10.20 часа ще се проведе среща „на четири очи“ на президентите на България и Малта в сградата на „Дондуков“ 2.  В 10.50 часа ще започнат пленарните разговори между двете официални делегации.  От 11.30 часа Румен Радев и Мари-Луиз Колейро Прека ще дадат изявления за медиите в Гербова зала.       \r\n***\r\nОт 14.30 часа в Националната художествена галерия държавните глави на България и Малта – Румен Радев и Мари-Луиз Колейро Прека ще закрият провелия се в рамките на деня Българо-малтийски бизнес-форум. По време на форума ще бъдат подписани меморандуми за сътрудничество. \r\n***\r\nОт 11.00 часа в Централното фоайе на Националната библиотека „Св. св. Кирил и Методий” ще бъде открита изложба, посветена на 140-годишнината от Кресненско-Разложкото въстание. Събитието е под патронажа на президента Румен Радев,  а с приветствие към гостите ще се обърне Вицепрезидентът на Република България, г-жа Илияна Йотова.\r\n***\r\nОт 12.30 часа в „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111, ще започне 21-вия Европейски форум по екоиновации за качество на въздуха. Събитието ще бъде открито от министъра на околната среда и водите Нено Димов.  \r\n***\r\nОт 16.40 часа в сградата на МВнР Заместник министър-председателят и министър на външните работи Екатерина Захариева и министърът на външните работи и насърчаване на търговията на Република Малта Кармело Абела ще направят изявление за медиите след срещата между двамата. \r\n***\r\nОт 09.00 до 17.00 часа в Националния дворец на културата ще се проведе Конференция по въпросите на здравословното хранене при децата, включена в календара на Българското председателство на Съвета на Европейския съюз. \r\n***\r\nОт 10.00 часа IX състав на Специализирания наказателен съд ще проведе съдебно заседание по делото срещу Галина Ц., Красимир Н., Мирослав Ч., Радостина Х. и Йонгпин Д., обвинени в организиране и ръководене на организирана престъпна група. \r\n***\r\nОт 10.30 часа президентът (2012-2017) Росен Плевнелиев ще даде пресконференция за дейността  си една година след края на мандата. Тя ще се проведе в офиса на президента Плевнелиев в София Тех Парк на адрес: бул. „Цариградско шосе“ 111 Ж, сграда Д (Лаборатории), ет. 2. \r\n***\r\nОт 10.30 часа в централния офис на Съюза на българските автомобилисти (СБА) ще се проведе пресконференция по повод старта на кампанията „Най-добър млад шофьор на България“. \r\n***\r\nОт 11.00 часа в Националния пресклуб на БТА, Институтът за исторически изследвания при БАН ще даде пресконференция на тема: „Достиженията на историческата наука и преподаването на история в българските училища“. \r\n***\r\nОт 11.00 часа, в хотел „Шипка“ (бул. „Тотлебен“ №34 А), заместник-министърът на земеделието, храните и горите д-р Цветан Димитров ще присъства на подписване на споразумение за партньорство между Българския ветеринарен съюз и Македонската ветеринарномедицинска камара.\r\n***\r\nОт 13.30 часа I състав на Специализираният наказателен съд ще заседава по делото срещи Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група. \r\n***\r\nОт 18.00 часа в Съюза на архитектите в България (ул. Кракра 11, Зала 1) ще бъде открита изложбата от фотографии и рисунки „Църкви“ на Имре Маковец. \r\n***\r\nОт 12.00 часа в 106 кабинет на Община Благоевград, кметът д-р Атанас Камбитов ще награди най-оригиналните писма от кампанията за детски желания до Дядо Коледа.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ-Варна Владимир Вълев организира приемна за граждани.\r\n***\r\nОт 13.00 и 14.00 часа, в централата на ГС на БСП - Варна - ул. „Македония” №33 ще има приемна на народните представители от  ПГ „БСП за България“ – Иван Иванов и проф. Анелия Клисарова. \r\n*** \r\nOт 18.00 часа в Детския отдел на Филиал „Бузлуджа“ на РНБ ''П. Р. Славейков'' ще се проведе „Нощ с книгите на Хари Потър“.  \r\n***\r\nОт 11.00 до 13.00 часа в офиса на политическа партия ГЕРБ в град Кочериново, Народните представители от ГЕРБ Кирил Калфин и Радослава Чеканска организират изнесена приемна. На съвместната приемна ще присъства и общинският координатор на ГЕРБ - Кюстендил Виктор Янев.\r\n***\r\nОт 10.30 часа в зала 1 на Апелативния съд ще се проведе заседание по делото, образувано по жалба на подсъдимия Александър Ч. срещу присъда на Окръжен съд – Пловдив, с която е признат за виновен в умишлено убийство. \r\n***\r\nОт 13.00 часа в клуба на ВМРО-Пловдив, на бул. „Марица“ 51, Общинското ръководство на ВМРО ще даде пресконференция по актуални теми.\r\n***\r\nОт 15.00 часа в зала на Окръжния съд ще се проведе заседание по делото срещу Кязим С., обвинен че при управление на автомобил по непредпазливост е причинил смъртта на жената, с която живеел на съпружески начала, и средна телесна повреда на малолетния им син. \r\n***\r\nОт 10.00 до 14.00 часа в Драматичен театър „Никола Вапцаров“ в Благоевград ще бъде поклонението пред тленните останки на големия български актьор и почетен гражданин на общината Симитли – Николай Кимчев. Погребението ще се състои от 15:00 часа на гробищата в квартал „Ораново“ в  град Симитли.\r\n***\r\nОт 10.00 часа в Регионалния пресклуб на БТА в Стара Загора, ВМРО БНД ще даде пресконференция. \r\n***\r\nОт 17.30 часа в Арт фоайе на Радио Стара Загора Библиотека „Родина“ и издателство „Факел“ представят романа на Неда Антонова „Любовта и смъртта на първия след бога“.", "date": "2018.02.05", "title": "Предстоящи събития в страната за 5 февруари (Агенция „Фокус“)"}
{"url": "http://www.focus-news.net/news/2018/02/05/2485342/the-hill-sasht-postigna-rekordni-niva-na-broya-zheni-v-shtatskite-administratsii.html", "text": "Единадесетте жени, които се заклеха като нови членове на конгреса на американския щат Вирджиния минали месец помогнаха да се увеличи броя на жените до важна, ако не символична, бройка: Жените сега държат една четвърт от всички депутатски места в Съединените американски щати, пише американското либерално издание The Hill.\r\nА броят им може да се увеличи с много още на тазгодишните предварителни парламентарни избори. Хиляди жени се кандидатираха за участие, предизвиквайки надеждите на The Hill 2018-а да стане новата “Година на жената“.\r\nВ момента има 1866 жени в щатските законодателни тела в цялата страна, според статистика на властите. Тази бройка възлиза на 25,3% от 7385-те места в 99 щатски парламента.\r\nПревод и редакция:", "date": "2018.02.05", "title": "The Hill: САЩ постигна рекордни нива на броя жени в щатските администрации"}
{"url": "http://www.focus-news.net/news/2018/02/05/2484953/ria-novosti-shte-obyavyat-datata-na-prezidentskite-izbori-vav-venetsuela.html", "text": "Датата на президентските избори във Венецуела ще бъде обявена в понеделник, 5  февруари. Това бе съобщено от действащия държавен глава Николас Мадуро, предава  РИА Новости.\r\n„Получих информация, че в понеделник националният избирателен съвет ще определи датата на президентските избори. Ние ще отидем на тях заедно или без опозицията“, заяви държавният глава. В петък управляващата Единна социалистическа партия на Венецуела обяви Мадуро за свой кандидат-президент. \r\nПо-рано националното учредително събрание постанови да се проведат президентски избори до 30 април, а не до края на годината, както се планираше по-рано. Това бе разкритикувано остро от редица страни по света и от опозицията във Венецуела.  Виктор Турмаков", "date": "2018.02.05", "title": "РИА Новости: Ще обявят датата на президентските избори във Венецуела"}
{"url": "http://www.focus-news.net/news/2018/02/05/2484954/politico-spored-direktora-na-germanskoto-razuznavane-severna-koreya-izpolzva-posolstvoto-si-v-berlin-za-raketnata-si-programa.html", "text": "Според ръководителя на Федералната агенция за защита на Конституцията Ханс-Георг Маасен Северна Корея си набавя части за своите ракетна и ядрена програми през посолството си в Берлин, предава  Politico.\r\n„Преценихме, че процедурите по набавяне са проведени от посолството“, заяви Маасен. Той допълни, че компонентите са изпращани по дипломатическа поща. \r\n„Когато видим нещо такова, го спираме, но не можем да гарантираме, че забелязваме и спираме всеки опит“, допълни той. \r\nВъпреки санкциите заради оръжейните си програми Пхенян успява да провежда изпитания. ЕС е забранил инвестициите в страната и е наложил лимит върху средствата, които севернокорейскийе работници могат да изпращат в родината си, а също така е ограничил продажбата на петрол за азиатската държава. Виктор Турмаков", "date": "2018.02.05", "title": "Politico: Според директора на германското разузнаване Северна Корея използва посолството си в Берлин за ракетната си програма"}
{"url": "http://www.focus-news.net/news/2018/02/05/2484958/dragovitiyskiyat-episkop-daniil-e-noviyat-vidinski-eparhiyski-mitropolit-obzor.html", "text": "Драговитийският епископ Даниил бешe избран за Видински епархийски митрополит от членовете на Светия Синод към Българската православна църквa по време на канонично гласуване, проведено в Синодалната палата. Той получи подкрепата на 11 от 13-те Високопреосвещени митрополити. За другия кандидат – Мелнишкия епископ Герасим, гласуваха Българският патриарх и Софийски митрополит Неофит и Западно-и средноевропейският митрополит Антоний.\r\nИзборът на нов Видински митрополит предизвика напрежение в епархията, след като на първия етап от гласуването – т.нар. епархийски избор, група миряни определиха епархийските избиратели за подкупни, тъй като техният фаворит – епископ Поликарп, получи само два гласа. Вследствие на това шестима от епархийските избиратели внесоха жалба за оклеветяване в Районната прокуратура във Видин.\r\n„Разбираемо е да има пристрастия при избора на митрополит, но той беше проведен канонично и по божията воля“, каза митрополит Даниил в първото си изявление пред журналисти след гласуването. Той уточни, че първото, което ще направи, е да се запознае с хората и с обстановката във Видинската епархия.\r\n„Първите ми думи са: „Бог да помага“, защото това е отговорно служение. И, второ, важно е да имаме единомислие и единодействие, защото народът отдавна го е казал и го е написал над входа на Народното събрание – съединението прави силата. Когато сме заедно, Бог помага. С Божията помощ напред“, каза още митрополит Даниил.\r\nВъв връзка с това, че през последните 7 години е бил епископ в Америка той посочи, че в днешно време разстоянията се преодоляват много по-лесно, отколкото това е ставало преди десетилетия. „Близостта с родината, приятелите и семейството винаги я е имало при мен и никога не съм се чувствал чужд, за да трябва да има преход. А и нашите сънародници там са същите хора, като тези тук“, коментира той.\r\nЦветилена СИМЕОНОВА", "date": "2018.02.05", "title": "Драговитийският епископ Даниил e новият Видински епархийски митрополит (ОБЗОР)"}
{"url": "http://www.focus-news.net/news/2018/02/05/2484959/ria-novosti-v-estoniya-zapochvat-ucheniya-s-uchastieto-na-voennosluzheshti-ot-nato.html", "text": "Главният щаб на естонските въоръжени сили съобщава, че ученията „Зимен лагер 2018“, в които ще участват повече от хиляда естонски военнослужещи и разположения в страната международен батальон на НАТО, започват на централния армейски полигон в град Соодла, предава РИА Новости.\r\n„На ученията „Зимен лагер“ ще участват естонски кадрови военни, личният състав на батальона на НАТО от Великобритания и Дания, а също опълченци от „Съюза за отбрана“, пише в съобщението. \r\nНа срещата на високо равнище на НАТО във Варшава през 2016 г. бе взето решение Алиансът да разположи в Латвия, Литва, Естония и Полша по тяхна молба многонационални батальони. Бойна батальонна група на НАТО, наброяваща около 1200 военни от Великобритания и Франция бе разположена в Естония през април миналата година.  Виктор Турмаков", "date": "2018.02.05", "title": "РИА Новости: В Естония започват учения с участието на военнослужещи от НАТО"}
{"url": "http://www.focus-news.net/news/2018/02/05/2484960/the-independent-donald-tramp-zayavi-che-ne-se-pritesnyava-ot-vazmozhni-masovi-protesti-pri-poseshtenieto-mu-vav-velikobritaniya.html", "text": "Посланикът на САЩ в Лондон Ууди Джонсън заяви, че президентът Доналд Тръмп не е притеснен от възможността за масови протести по време на посещението си във Великобритания. Според него държавният глава е „повече от способен“ да се справи с всичко, с което може да се сблъска по време на посещението си по-късно тази година, пише   The Independent.\r\n„Този президент не се притеснява от протести“, заяви Джонсън. „Той е сигурен накъде иска да отведе страната и е повече от щастлив да се запознае с различните гледни точки и да изрази своята“, допълни той. \r\nТръмп потвърди, че възнамерява да направи първото си посещение във Великобритания като президент по време на срещата си с британския министър-председател Тереза Мей миналия месец на Световния икономически форум в Давос. \r\n„Президентът цени специалните отношения, които двете страни имат. Майка му е шотландка. Той знае ролята на британците в споделената сигурност и споделения просперитет. Той знае, че не може да има свободен свят без тези отношения – най-силните, най-стари и най-важни, които имаме“, допълни дипломатът. Виктор Турмаков", "date": "2018.02.05", "title": "The Independent: Доналд Тръмп заяви, че не се притеснява от възможни масови протести при посещението му във Великобритания"}
{"url": "http://www.focus-news.net/news/2018/02/05/2484957/redzhep-tayip-erdogan-poseshtenieto-mi-vav-vatikana-e-znachitelna-vazmozhnost.html", "text": "Президентът на Турция Реджеп Тайип Ердоган заяви, че смята своето официално посещение във Ватикана за „значителна възможност“ да предаде послание на мир, предаваAnadolu Agency.\r\nЕрдоган ще посети Ватикана и Рим. Това ще е първото посещение на турски президент в страната за последните 59 години.\r\n„Виждам в това посещение значителна възможност да привлека внимание към общочовешките ценности, давайки послание на мир и приятелство“, заяви Ердоган. „Ще обсъдим с папа Франциск Палестина,  Ерусалим, Сирия, Ирак, борбата срещу тероризма, бежанските въпроси, хуманитарната помощ“, допълни той.\r\nТурският президент заяви, че откакто папа Франциск води духовно католическия свят, той е изиграл активна роля във въпросите, с което е спечелил одобрението на международната общност.\r\n„Ние особено приветстваме позицията му по ерусалимския въпрос. Говорехме няколко пъти по телефона в този период. Неговата позитивна позиция има значение, че можем да вървим заедно с него като лидер на християнския смята“, допълни Ердоган.\r\nОчаква се в Рим президентът да се срещне с италианския си колега Сержо Матарела и с министър-председателя Паоло Джентилони, с които да обсъди икономиката и военната индустрия, както и събитията в Сирия, Ирак, Ливан, Ерусалим, отношенията между Турция и ЕС, сътрудничеството в борбата срещу тероризма и миграцията.  Виктор Турмаков", "date": "2018.02.05", "title": "Реджеп Тайип Ердоган: Посещението ми във Ватикана е значителна възможност"}
{"url": "http://www.focus-news.net/news/2018/02/05/2484961/the-guardian-namalyavaneto-na-byudzheta-na-morskata-pehota-mozhe-da-podkopae-sigurnostta-na-velikobritaniya.html", "text": "Според доклад на британските депутати намаляването на бюджета на корпуса на морската пехота и възможността те да извършват десантни операции би подкопало значително сигурността на Великобритания, пише  The Guardian.\r\n„Способностите на кралските морски пехотинци не трябва да се жертва“, смята парламентарната комисия по отбраната в отговор на спекулациите, че десантните способности ще бъдат намалени. Слуховете, че армията на страната ще загуби 1000 морски пехотинеца и два десантни кораба, последваха издаването на Прегледа на способностите за националната сигурност. \r\n„Предвид непропорционалния принос, който морската пехота дава за отбраната и поради широкия спектър и приложимост на нейните военни умения, сигурността на страната би била намалена, ако бюджетът за нея бъде намален“, пише в доклада на комисията. „След повече от три века вярва служба на нацията корпуса на кралските морски пехотинци е заплашен да стане жертва на краткосрочния бюджет“, пише още там.\r\nПо въпроса за потенциалното премахване на десантните кораби „Албион“ и „Буларк“ в доклада пише, че „намаляването на десантните способности ще изложи страната на сериозен риск, а и ще бъде и драстично прахосване на съдове, специално модернизирани за още 15 години употреба“. Виктор Турмаков", "date": "2018.02.05", "title": "The Guardian: Намаляването на бюджета на морската пехота може да подкопае сигурността на Великобритания"}
{"url": "http://www.focus-news.net/news/2018/02/05/2484965/reuters-partiyata-na-emanyuel-makron-zagubi-dve-mesta-vav-frenskiya-parlament.html", "text": "Партията на президента на Франция Еманюел Макрон „Република напред“ загуби две места в парламента по време на частичните избори, провели се в страната, предава  Reuters.\r\nДвете места в долната камара на парламента са спечелени от консервативната Републиканска партия, водена от силно критичния към Макрон нов лидер Лорен Валке. \r\n„Това е удар, който силно наказва политиките на правителството, чието влияние се съди строго от съгражданите ни: увеличаването на данъците върху средната класа, както и безпрецедентния ръст на миграцията и престъпността“, заяви Валке.\r\nВ община Белфор 1, разположена в източната част на Франция кандидатът на Републиканската партия получи 58,93% от гласовете срещу 41,07% за кандидата подкрепян от Макрон. Виктор Турмаков", "date": "2018.02.05", "title": "Reuters: Партията на Еманюел Макрон загуби две места във френския парламент"}
{"url": "http://www.focus-news.net/news/2018/02/05/2484966/london-evening-standard-zamestnik-predsedatelyat-na-shotlandskata-natsionalna-partiya-podade-ostavka.html", "text": "Заместник-председателят на Шотландската национална партия обяви, че подава оставка. Ангъс Робъртсън заяви, че за него „е било чест“ да служи на председателя на партията Никола Стърджън, пише  London Evening Standard.\r\n„Благодаря на всички колеги за 17 години обществен живот. За мен бе извънредна чест да служа като заместник на Никола Стърджън и да помагам в трансформирането на шотландската политика“, заяви Робъртсън. „Очаквам нови възможности, но ще съм винаги на линия да помогна на Шотландия да постигне пълния си потенциал“, допълни той.\r\nНикола Стърджън, която е и първи министър на Шотландия пожела на Робъртсън успех в кариерата му, но изрази надежда „че ще го види как се завръща в бъдеще на предните места в политиката“.  Виктор Турмаков", "date": "2018.02.05", "title": "London Evening Standard: Заместник-председателят на Шотландската национална партия подаде оставка"}
{"url": "http://www.focus-news.net/news/2018/02/05/2484963/the-daily-express-mishel-barnie-shte-provede-sreshta-s-tereza-mey-posvetena-na-brekzit.html", "text": "Главният преговарящ на ЕС по Брекзит Мишел Барние пристига в понеделник в Лондон, където ще се срещне с британския министър за въпросите, свързани с Брекзит Дейвид Дейвис, а след това и с министър-председателя Тереза Мей.  Очаква се обсъждане на излизането на Великобритания от ЕС преди Барние и британския екип за Брекзит да се запътят към Брюксел, където във вторник ще започнат обсъжданията за т.нар. „преходно споразумение“, пише  The Daily Express.\r\nДейвис заяви че се надява да има споразумение относно преходния период след Брекзит преди срещата на високо равнище на ЕС на 22 март. „Очаквам да приема Мишел Барние. Следващата важна стъпка в работата ни е да изградим новото партньорство между ЕС и Великобритания“, допълни той. Очаква се по време на срещата да се постигне разбирателство относно отношенията между страната и блока след Брекзит. \r\nПреговорите за  Брекзит ще се проведат докато високопоставените евроскептици от британската Консервативна партия предупреждават, всяка сделка с Брюксел, която остави Великобритания в митническия съюз на ЕС, би била неприемлива. Виктор Турмаков", "date": "2018.02.05", "title": "The Daily Express: Мишел Барние ще проведе среща с Тереза Мей, посветена на Брекзит"}
{"url": "http://www.focus-news.net/news/2018/02/05/2484964/regnum-nova-konsulska-kriza-se-razrazyava-mezhdu-turtsiya-i-sasht.html", "text": "Изглежда, че стихналата консулска криза между Анкара и Вашингтон се разгаря отново, коментира   Regnum.\r\nПричина за това става разследването по отношение на един от сътрудниците на американското консулство в Турция. Според местни медии Турция не е сдържала обещанията си, довели до скорошното отменяне на визовите ограничения. В резултат на решенията на Анкара американската администрация е обявила за въвеждане на санкции срещу турските чиновници, което е станало причина за задържания и арести на сътрудниците от американските консулства.  Виктор Турмаков", "date": "2018.02.05", "title": "Regnum: Нова консулска криза се разразява между Турция и САЩ"}
{"url": "http://www.focus-news.net/news/2018/02/05/2484967/regnum-lovat-na-veshtitsi-v-turtsiya-prodalzhava.html", "text": "Според местни медии в рамките на „лова на вещици“ започнал след опита за преврат в Турция на 15 юли 2016 г., в 43 града на провинция Коня срещу членовете на организацията на обвинявания, че стои зад опита за метеж Фетхуллах Гюлен, са задържани 120 души, предава  Regnum.\r\nВ рамките на друго разследване, започнало в Анкара, е взето решение за ареста на още 40 души.\r\nТурските власти смятат, че зад преврата стои ислямския проповедник Фетхуллах Гюлен, който в момента живее в САЩ. Виктор Турмаков", "date": "2018.02.05", "title": "Regnum: „Ловът на вещици“ в Турция продължава"}
{"url": "http://www.focus-news.net/news/2018/02/05/2484969/tezhki-katastrofi-s-zhertvi-i-postradali-prez-nedelniya-den-obzor.html", "text": "Няколко тежки катастрофи затвориха основни пътища в страната през неделния ден. \r\nТрима души загинаха на място при тежка катастрофа между  ТИР с турска регистрация и лек автомобил „Опел Зафира“. Сигналът за сблъскали се челно превозни средства в участъка между градовете Гурково и Велико Търново е бил подаден малко след 13.00 часа. При ударът пострада и 10-годишно дете, което е настанено в старозагорската болницата УМБАЛ „Проф. д-р Стоян Киркович“. Детето е в критично състояние, има фрактури на черепа, на таза и на дясното бедро. Проходът остана затворен с часове, като служители на „Пътна полиция“ отбиваха леките автомобили през град Шипка, а тежкотоварните изчакваха на паркинг. \r\nВременно бе ограничено бе и движението в двете посоки по път II-19 Симитли - Разлог, в участъка Предел - Разлог, поради пътнотранспортно произшествие. Сигналът за катастрофа между товарен автомобил и два леки автомобила е бил подаден малко около 16.36 часа. При инцидента са пострадали 5 души, които са транспортирани за оказване на медицинска помощ в МБАЛ - Разлог. \r\nЗаради два пътни инцидента движението по път I-1 Благоевград – ГКПП \"Кулата\" в участъците Кресна – Струмяни и Струмяни - Сандански се извършваше в едната лента. При катастрофите няма пострадали.\r\nКатастрофа между три автомобила затрудни движението и на пътя Самоков - София в района на язовир „Искър“ в посока София.", "date": "2018.02.05", "title": "Тежки катастрофи с жертви и пострадали през неделния ден (ОБЗОР)"}
{"url": "http://www.focus-news.net/news/2018/02/05/2484971/emsc-v-kirgizstan-e-registrirano-zemetresenie-s-magnitud-41.html", "text": "Земетресение с магнитуд 4,1 по скалата на Рихтер е регистрирано в Киргизстан, показва справка на интернет страницата на  Европейския средиземноморски сеизмологичен център (EMSC).\r\nЕпицентърът на труса се намира на 73 км. южно от град Равар на дълбочина от 4 км.\r\nНяма данни за жертви и разрушения.  Виктор Турмаков", "date": "2018.02.05", "title": "EMSC: В Киргизстан е регистрирано земетресение с магнитуд 4,1"}
{"url": "http://www.focus-news.net/news/2018/02/05/2484972/nezavisimaya-gazeta-v-ankara-e-zadarzhan-predpolagaemiyat-ministar-na-informatsiyata-na-islyamska-darzhava.html", "text": "Турската полиция задържа в Анкара предполагаемия „министър на информацията“ на „Ислямска държава“ Олей Йетек, пише  Независимая газета.\r\nЙетек отговаря за информационното отразяване на дейността на „Ислямска държава“ в контролираните от групировката медии. Той също така се подозира за редица терористични актове в Турция. Съдът все решение да арестува задържания.\r\nСлед началото на въоръжения конфликт с участието на „Ислямска държава“ в съседни Сирия и Ирак турските сили на реда са задържали повече от 5000 заподозрени за участие в дейността на групировката.  Виктор Турмаков", "date": "2018.02.05", "title": "Независимая газета: В Анкара е задържан предполагаемият „министър на информацията“ на „Ислямска държава“"}
{"url": "http://www.focus-news.net/news/2018/02/05/2484956/reuters-pregovaryashtite-za-formirane-na-koalitsiya-germanski-partii-mozhe-da-othvarlyat-predlozhenieto-da-otmenyat-danaka-varhu-vazdushniya-transport.html", "text": "Преговарящите за новата „голяма коалиция“ между Германската социалдемократическа партия и „Съюза“ (ХДС/ХСС) на канцлера Ангела Меркел може да изоставят идеята постепенно да отменят данъка в страната върху въздушния транспорт, предава  Reuters, позовавайки се върху източници, запознати с коалиционните преговори.\r\nСпоред запознатия източник предложението данъкът постепенно да се премахне, няма да присъства в окончателното коалиционно споразумение.  Данъкът се взема от цените на самолетните и струва на пътниците между 7 и 40 евро в зависимост от прелетяното разстояние.  Виктор Турмаков", "date": "2018.02.05", "title": "Reuters: Преговарящите за формиране на коалиция германски партии може да отхвърлят предложението да отменят данъка върху въздушния транспорт"}
{"url": "http://www.focus-news.net/news/2018/02/05/2484974/vedomosti-predsedatelyat-na-saveta-na-ruskata-federatsiya-predlozhi-da-se-obmisli-reformiraneto-na-mok-i-na-svetovnata-antidopingova-agentsiya.html", "text": "Председателят на Съвета на руската федерацията Валентина Матвиенко заяви, че  необходимо реформиране на Международния олимпийски комитет (МОК) и и Световната антидопингова агенция (WADA). Така тя реагира на предложението на президента на МОК Томас Бах да се реформира Спортния арбитражен съд (CAS) в Лозана, пише  Ведомости.\r\nПо-рано Бах каза, че Спортният арбитражен съд, която в четвъртък  реабилитира 28 руски спортисти, трябва да бъде реформиран. МОК е недоволен от решението, което арбитражът в Лозана е издал няколко дни преди началото на Олимпиадата.\r\n„Разбира се, може да се приеме, че е необходимо Спортният арбитражен съд да се реформира, особено след като МОК не одобри решението му. Но тогава е съвсем естествено да се мисли за реформирането и на МОК и на WADA. По-специално, за невъзможността им да действат в рамките на демократичните процедури \", смята Матвиенко.\r\nПредседателят на Съвета на федерацията обеща да обсъди този въпрос \"с колеги - председатели на парламенти на други държави и на международни парламентарни платформи\".\r\nВ близко бъдеще МОК трябва да вземе решение за участието на оправданите руски олимпийци на Зимните олимпийски игри в Пьончан през 2018. Миналата година МОК реши да премахне  43 руски спортисти от Олимпийските игри. Повечето от тях се обърнаха към Спортният арбитражен съд. Съдът напълно реабилитира 28 спортисти, а още 11 жалби са частично удовлетворени. Виктор Турмаков", "date": "2018.02.05", "title": "Ведомости: Председателят на Съвета на руската федерация предложи да се обмисли реформирането на МОК и на Световната антидопингова агенция"}
{"url": "http://www.focus-news.net/news/2018/02/05/2484977/regnum-iran-izleze-s-rezki-izkazvaniya-spryamo-amerikanskoto-prisastvie-v-siriya.html", "text": "Главният съветник на върховния водач на Иран аятолах Али Хаменей Али Екбер Велаяти направи остро заявление по отношение на американското присъствие в Сирия, предава  Regnum.\r\n„САЩ или ще напуснат страната по собствено желание, или ще им дадем един зад врата“, са точните думи на Велаяти. Той допълни, че „САЩ се опитват да разделят Сирия, но няма да им се отдаде. Те не могат да разделят страната, както и не им се отдаде да разделят Ирак“.\r\n„САЩ, които са се разположили източно от Ефрат рано или късно трябва да си тръгнат“, допълни съветникът.  Виктор Турмаков", "date": "2018.02.05", "title": "Regnum: Иран излезе с резки изказвания спрямо американското присъствие в Сирия"}
{"url": "http://www.focus-news.net/news/2018/02/05/2484976/rosiyskaya-gazeta-mok-i-svetovnata-antidopingova-agentsiya-komersializiraha-mezhdunarodniya-sport.html", "text": "Председателят на Съвета на Руската федерация Валентина Матвиенко даде коментар на заявлението на председателя на МОК, който призова Спортния арбитражен съд (CAS) в Лозана, оправдал 28 руски спортисти по обвиненията, че са приемали допинг, да се реформира, пише  Росийская газета.\r\n„Всяка демократична система предполага наличието на независима съдебна система. Разбира се, ако някоя структура иска да се смята за демократична, то трябва да изпълнява решенията на независимите съдебни органи“, заяви Матвиенко. \r\nРазбира се, може да се разсъждава за необходимостта за реформирането на Спортния арбитражен съд , особено, след като МОК не е устроен от решението. Но тогава трябва да се помисли и за реформирането на  Световната антидопингова агенция и на МОК. В частност за неспособността им да действат в рамките на демократичните процедури. Нали това е явен признак за израждане на първоначалния смисъл на олимпийското движение, на олимпийския дух на тези международни организации. Има още един сериозен проблем – те комерсиализираха международния спорт, олимпийското движение. В определен смисъл го превърнаха бизнес, поставил начело не спортистите а получаването на печалби“, допълни тя.  Виктор Турмаков", "date": "2018.02.05", "title": "Росийская газета: МОК и Световната антидопингова агенция комерсиализираха международния спорт"}
{"url": "http://www.focus-news.net/news/2018/02/05/2484975/regnum-v-turskata-meditsinska-asotsiatsiya-sa-izvarsheni-aresti.html", "text": "Извършени са арести по отношение на членове на Турската медицинска асоциация, предава  Regnum.\r\nПолицията е провела операция в дома на лекар-член на централния съвет на Турската медицинска асоциация, който се е изказал срещу военната операция на страната в сирийската област Африн с думите „Войната е здравословен проблем на народа“. \r\nИстанбулските депутати от опозиционната Народнорепубликанска партия са разпространили информацията за арестите на своите страници в социалните мрежи. Представителите на  Турската медицинска асоциация в отворено писмо заявиха, че „се застъпват за живота и смятат за свое основно задължение да се изказват в полза на защитата на мирното съществуване“.  Виктор Турмаков", "date": "2018.02.05", "title": "Regnum: В Турската медицинска асоциация са извършени арести"}
{"url": "http://www.focus-news.net/news/2018/02/05/2484978/pregled-na-osnovnite-temi-v-ruskiya-pechat-agentsiya-fokus.html", "text": "Председателят на Съвета на Руската федерация Валентина Матвиенко даде коментар на заявлението на председателя на МОК, който призова Спортния арбитражен съд (CAS) в Лозана, оправдал 28 руски спортисти по обвиненията, че са приемали допинг, да се реформира, пише  Росийская газета.\r\n„Всяка демократична система предполага наличието на независима съдебна система. Разбира се, ако някоя структура иска да се смята за демократична, то трябва да изпълнява решенията на независимите съдебни органи“, заяви Матвиенко. \r\nРазбира се, може да се разсъждава за необходимостта за реформирането на Спортния арбитражен съд , особено, след като МОК не е устроен от решението. Но тогава трябва да се помисли и за реформирането на  Световната антидопингова агенция и на МОК. В частност за неспособността им да действат в рамките на демократичните процедури. Нали това е явен признак за израждане на първоначалния смисъл на олимпийското движение, на олимпийския дух на тези международни организации. Има още един сериозен проблем – те комерсиализираха международния спорт, олимпийското движение. В определен смисъл го превърнаха бизнес, поставил начело не спортистите а получаването на печалби“, допълни тя. \r\n***\r\n Турската полиция задържа в Анкара предполагаемия „министър на информацията“ на „Ислямска държава“ Олей Йетек, пише  Независимая газета.\r\nЙетек отговаря за информационното отразяване на дейността на „Ислямска държава“ в контролираните от групировката медии. Той също така се подозира за редица терористични актове в Турция. Съдът все решение да арестува задържания.\r\nСлед началото на въоръжения конфликт с участието на „Ислямска държава“ в съседни Сирия и Ирак турските сили на реда са задържали повече от 5000 заподозрени за участие в дейността на групировката. \r\n***\r\n Министерството на отбраната на Русия, след свалянето в сирийската провинция Идлиб на щурмовия изтребител Су-25, взе решение да увеличи височината на полетите на самолетите от типа в Сирия на над 5000 метра, пише Известия.\r\nНа такова разстояние от земята самолетите стават неуязвими за ракетите на преносимите зенитно-ракетни комплекси. Височината също гарантира сигурността от огъня на зенитните скорострелни оръжия и куршумите на обичайното стрелково оръжие.\r\nОсвен това източници от министерството на отбраната съобщиха, че е създадена работна група, която да уточни всички детайли около свалянето на изтребителя. \r\n***\r\nПредседателят на Съвета на руската федерацията Валентина Матвиенко заяви, че  необходимо реформиране на Международния олимпийски комитет (МОК) и и Световната антидопингова агенция (WADA). Така тя реагира на предложението на президента на МОК Томас Бах да се реформира Спортния арбитражен съд (CAS) в Лозана, пише  Ведомости.\r\nПо-рано Бах каза, че Спортният арбитражен съд, която в четвъртък  реабилитира 28 руски спортисти, трябва да бъде реформиран. МОК е недоволен от решението, което арбитражът в Лозана е издал няколко дни преди началото на Олимпиадата.\r\n„Разбира се, може да се приеме, че е необходимо Спортният арбитражен съд да се реформира, особено след като МОК не одобри решението му. Но тогава е съвсем естествено да се мисли за реформирането и на МОК и на WADA. По-специално, за невъзможността им да действат в рамките на демократичните процедури \", смята Матвиенко.\r\nПредседателят на Съвета на федерацията обеща да обсъди този въпрос \"с колеги - председатели на парламенти на други държави и на международни парламентарни платформи\".\r\nВ близко бъдеще МОК трябва да вземе решение за участието на оправданите руски олимпийци на Зимните олимпийски игри в Пьончан през 2018. Миналата година МОК реши да премахне  43 руски спортисти от Олимпийските игри. Повечето от тях се обърнаха към Спортният арбитражен съд. Съдът напълно реабилитира 28 спортисти, а още 11 жалби са частично удовлетворени.\r\n***", "date": "2018.02.05", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/05/2484979/tass-vseki-si-ima-svoyata-makedoniya.html", "text": "В неделя по улиците на Атина и в другите градове на Гърция излязоха хиляди граждани, които не са съгласни с името на северния им съсед Македония, коментира ТАСС.\r\nЗапочналият през 1991 г. процес на разпад на Югославия даде на Балканите не само с икономически спад и с кръвопролитни войни, но и спорове за това как правилно да се наричат новите държави, без съседите да се обидят на това. В какво е същността на спора между Гърция и Македония, защо политиците от двете страни са решени да го разрешат и каква е ролята на НАТО? Има много Македонии \r\nМакедония е широко понятие. Има например историческа Македония, на чиято територия някога се разполага античната гръцка държава родина на Александър Македонски (или, както го наричат на Запад, Александър Велики). Днес на територията на тази историческа област има пет държави – Албания, Гърция, Македония (БЮРМ), България и дори Сърбия. \r\nСамо в Гърция има три Македонии. Една от тях – Западна Македония – влиза в състава на децентрализираната администрация на Епир-Западна Македония. Двете други – Централна Македония и Източна Македония и Тракия влизат в състава на администрацията Македония-Тракия със столица Солун. При това всички те влизат в географската област Егейска Македония. \r\nДруга географска област е Пиринска Македония, която се намира в България. Тя заема две югозападни области на страната. Но в наименованията на тези области думата Македония не присъства. Затова Гърция няма никакви претенции към България. \r\nА ето държавата Македония почти напълно заемаща географската област Вардарска Македония, за Атина е трън в очите. \r\nСпоред гръцкото правителство наименованието на отделилата се от Югославия през 1001 г. република води до монополизация на историческия регион Македония, по-голямата част от която се намира в Гърция. Освен това част от гръцкото общество настоява, че историческо-културната принадлежност на Македония е в гръцката цивилизация.  В края на краищата думата Македония в превод от Гръцки значи „висока“. А Македонското царство е управлявано от гръцката династия на Агеадите. При това съвременната македонска държава е населена предимно със славяни. На път към компромиса\r\nПрез септември 1991 г. Република Македония обяви своята независимост. Но през 1993 г. заради разгорилия се спор с Гърция тя бе приета в състава на ООН под названието Бишва югославска република Македония. От тогава почти нищо не се е изменило. Не помага на Гърция нито въведеното по отношение на Македония ембарго, нито препятствията, които Атина постави пред републиката на нейния път към НАТО и ЕС. \r\nПрез 2008 г. когато на срещата на високо равнище в Букурещ Гърция блокира каненето на Македония, страните членки на Съюза се договориха да се върнат към въпроса за влизането след разрешаването на спора между двете страни. А тогавашният министър на външните работи на Македония Антонио Милошски тогава заяви: „Ние сме македонци, а нашата страна е Република Македония и тя ще остане такава завинаги“. \r\nНо в края на 2017 г. в Скопие и в Атина изведнъж решиха да разрешат проблема. При това колкото се може по-скоро. В резултат на декемврийската среща между представителите на двете страни в Брюксел специалният пратеник на ООН Матя Нимиц заяви, че в Атина и в Скопие „има положителен импулс“ и дори заяви, че след по-малко от половин година дългогодишният спор може да се реши.\r\nА през януари Нимиц отново се обърна към двете страни, отбелязвайки, че „проточването и забавянето на решението по този въпрос няма никакъв смисъл“. \r\nМинистър-председателят на Македония Зоран Заев заяви за намерението си да проведе референдум, на който да бъде прието новото име на страната. Македонските медии предложиха редица възможности. Например Република Нова Македония, Република Северна Македония, Република Горна Македония и Вардарска Република Македония. \r\nВ Атина междувременно обещаха да представят през февруари проект за договора за окончателното разрешаване на спора.НАТО дава ускорение\r\n„Каквото и да е името, за което ще се съгласят Гърция и Македония, ако това бъде официално решено и закрепено в конституцията на Македония, то навярно всички ще го признаят. Но същността на случващото се, надявам се, всички да разбират: тук става дума съвсем не за това, че ще са отчетени някакви общи и специфични черти на двата близки народа, а за това, че една от тези страни задължително ще стане член на НАТО“, коментира руският външен министър Сергей Лавров започналия през януари диалог между двете държави\r\nСпоред него над решението на спора са започнали активно да работят едва когато „САЩ решиха, че Македония трябва да влезе в НАТО“.\r\nМакедония не крие своето желание да влезе в НАТО, въпреки протестите с подпалването на флага на военно-политическия съюз и недоволството на част от населението. А, както заяви генералният секретар на Алианса Йенс Столтенберг, пристигнал на 18 януари в Скопие „вратите на НАТО са открити за новите членове, но прекрачването на прага изисква много работа“. \r\nМосква и Вашингтон сега признават конституционното име на Македония – Република Македония, но са се задължили да признаят всяко решение, до което Атина и Скопие достигнат.   Виктор Турмаков", "date": "2018.02.05", "title": "ТАСС: Всеки си има своята Македония"}
{"url": "http://www.focus-news.net/news/2018/02/05/2484981/regnum-nay-skapiyat-benzin-v-sveta-se-okaza-turskiyat.html", "text": "Според турския вестник   Cumhuriyet, цитиран от   Regnum  цените на горивото в Турция са били всички рекорди. \r\nВ турция, където е регистриран най-скъпия в света бензин и дизел, литър бензин струва 6,02 лири (2,50 лева), а литър дизел струва 5,51 лири (2,30 лв.).  Виктор Турмаков", "date": "2018.02.05", "title": "Regnum: Най-скъпият бензин в света се оказа турският"}
{"url": "http://www.focus-news.net/news/2018/02/05/2484962/mkd-makedoniya-spored-aleksis-tsipras-zemetresenieto-i-milionite-protestirashti-sa-ostanali-samo-v-zhelaniyata-na-andonis-samaras-i-kiryakos-mitsotakis.html", "text": "Гръцкият министър-председател Алексис Ципрас заяви, че обещанията на опозицията за използва протестите за името на Македония за получаване на политически точки са се сринали. Той заяви, че вместо обявените милиони, както прогнозираха организаторът и опозицията, едва няколко хиляди протестиращи са участвали в демонстрациите , предава македонската медия “МКД“.\r\n\"Земетресението и милионите протестиращи, които си въобразяваха организаторите и Андонис Самарас и Кирякос Мицотакис, останаха просто желание. Мнозинството гръцки граждани, които останаха пред телевизорите, независимо от тяхното мнение, са съгласни, че външнополитическите въпроси не трябва да се решават с фанатизъм и нетолерантност“, пише в официално заявление от канцеларията на министър-председателя.\r\nОбвинявайки председателя на опозиционната „Нова демокрация“ Кирякос Мицотакис, че към въпроса за името се отнася с лицемерие и безотговорност, тъй като не казва публично и ясно своята позиция, управляващата партия  СИРИЗА добави, че подкрепя правителството в преговорите за решаване на въпроса за името на съседната страна.\r\n\"Мирното съжителство на хората, сигурността и стабилността на Балканите са най-добрата гаранция за националните интереси\", пише в заявлението на партията. Виктор Турмаков", "date": "2018.02.05", "title": "„МКД“ (Македония): Според Алексис Ципрас \"земетресението\" и милионите протестиращи са останали само в желанията на Андонис Самарас и Кирякос Мицотакис"}
{"url": "http://www.focus-news.net/news/2018/02/05/2484955/regnum-turskata-operatsiya-v-afrin-zapochna-predi-dve-sedmitsi.html", "text": "Операция „Маслинова клонка“ продължава вече половин месец. Според заявление, направено от турските въоръжени сили в рамките на операцията в северния сирийски регион Африн са обезвредени 823 кюрдски бойци, заети са стратегически пунктове, предава  Regnum, позовавайки се на местни медии.\r\nОтбелязва се , че цел на операцията са изключително смятаните за терористи от Турция кюрдски бойци и техните укрития, позиции, оръжие, транспорт и оборудване. Предприемат се всички мерки за да не се нанасят щати върху мирното цивилно население.  Виктор Турмаков", "date": "2018.02.05", "title": "Regnum: Турската операция в Африн започна преди две седмици"}
{"url": "http://www.focus-news.net/news/2018/02/05/2484983/the-local-dvama-dushi-sa-zaginali-pri-lavina-v-ski-kurort-kray-rim.html", "text": "Двама души са загинали при падане на лавина, докато са карали ски извън пистите на курорт в централната част на Италия, пише   The Local.\r\nСпоред италианските спешни служби трети човек е леко ранен и закаран в болницата с хеликоптер след инцидента в  курорта „Калпо Феличе“, разположен на около 120 км. източно от Рим. \r\n„Кампо Феличе“ е малък, но популярен сред жителите на Рим, курорт разположен в Апенините.  Виктор Турмаков", "date": "2018.02.05", "title": "The Local: Двама души са загинали при лавина в ски-курорт край Рим"}
{"url": "http://www.focus-news.net/news/2018/02/05/2484982/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Испания Мариано Рахой призова каталунските сепаратисти да се откажат от Карлес Пучдемон за свой кандидат за регионалното лидерство, за да се сложи край на политическата парализа в областта.\r\nПо време на реч в Кордова Рахой заяви, че бившият каталунски лидер, който е прекарал последните няколко месеца в Белгия и е заплашван с арест в Испания, трябва да отстъпи пред „някой, който вижда нещата по друг начин“. \r\nМиналата седмица каталунският парламент отложи сесия, в която Пучдемон трябваше да бъде преизбран за регионален лидер. \r\nИспанските власти са на мнение, че ще са необходими нови регионални избори, ако сепаратистите не успеят да излъчат нов кандидат. По-рано конституционният съд на Испания отсъди, че Пучдемон трябва да присъства в Женералитета, за да встъпи в длъжност.\r\n***  „Съюзът“ (ХДС/ХСС) и Германската социалдемократическа партия ще продължат преговорите за формиране на коалиционно правителство в понеделник, 5 февруари заради това, че все още имат някои различия по определени въпроси.\r\n„Съюзът“ и ГСДП си бяха поставили неделя като краен срок за споразумение за подновяване на „голямата коалиция“, управляваща страната от 2013 г. насам, но споровете относно здравеопазването и трудовата политика остават.\r\n„Имахме много конструктивен ден днес и постигнахме редица споразумения“, заяви генералният секретар на ГСДП Ларс Клингбайл, допълвайки, че преговарящите все още имат различия в определени области, които желаят да обсъдят детайлно.\r\n„Засега решихме, че не искаме нощна сесия, а да продължим преговорите и дискусиите по детайлен и фокусиран начин утре сутринта“, допълни той. \r\n***  Кемал Кълъчдароглу е преизбран за председател на основаната турска опозиционна Народнорепубликанска партия.\r\nГласуването се проведе в столицата Анкара по време на 36-тия конгрес на партията. Кълъчдароглу получи 790 от 1237 гласа. Неговият основен опонент Мухарем Индже, депутат от северозападната провинция Ялова получи 447 гласа. \r\nКълъчдароглу води партията от май 2010 г.\r\n*** Президентът на Република Кипър Никос Анастасиадис бе преизбран за втори мандат.\r\nОкончателните резултати от втория тур на президентските избори в страната показват, че Анастасиадис е получил подкрепата на 55,99% на гражданите на Република Кипър. Подкрепяният от комунистите Ставрос Малас събира 44% от гласовете на избирателите. \r\n***Най–малко двама души са загинали, а други 116 са ранените в тежката железопътна катастрофа, станала в ранните часове на неделя (местно време) в американския щат Южна Каролина.\r\nИнцидентът се случи близо до град Кейси. Пътнически влак на компанията „Амтрак“ от Ню Йорк за Маями се е сблъскал с товарен влак. Губернаторът на Южна Каролина Хенри Макмастър  е  съобщил, че двама души са загинали, а повече от 100 други са с различни наранявания – от охлузвания до счупени кости.  \r\nВ първоначално изявление на компанията „Амтрак“  се съобщаваше, че „локомотивът и няколко вагона са дерайлирали, осем членове на екипажа и около 139 пътници са ранени“. За жертви не се съобщаваше.\r\nВ ход е разследване на причините за инцидента. \r\n***  Земетресение с магнитуд 4,1 по скалата на Рихтер е регистрирано в Киргизстан.\r\nЕпицентърът на труса се намира на 73 км. южно от град Равар на дълбочина от 4 км.\r\nНяма данни за жертви и разрушения. \r\n***", "date": "2018.02.05", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/02/05/2485345/spetsializiraniyat-nakazatelen-sad-otstrani-ot-dlazhnost-kmeta-na-septemvri-marin-rachev.html", "text": "Специализираният наказателен съд отстрани от длъжност кмета на Септември Марин Рачев, предаде репортер на Агенция \"Фокус\". Решението бе взето след няколкочасово заседание. Заедно с кмета отстранен беше и Станой Милов, служител на Община Септември. Мярката може да бъде обжалвана.\r\nДокато течеше заседанието пред сградата на Специализирания съд жители на Септември протестираха в подкрепа на Рачев.", "date": "2018.02.05", "title": "Специализираният наказателен съд отстрани от длъжност кмета на Септември Марин Рачев"}
{"url": "http://www.focus-news.net/news/2018/02/05/2484987/predstoyashti-sabitiya-v-stranata-za-5-fevruari-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемония по официалното посрещане на държавния глава на Малта Мари-Луиз Колейро Прека, който ще положи венец пред Паметника на Незнайния воин.  От 10.20 часа ще се проведе среща „на четири очи“ на президентите на България и Малта в сградата на „Дондуков“ 2.  В 10.50 часа ще започнат пленарните разговори между двете официални делегации.  От 11.30 часа Румен Радев и Мари-Луиз Колейро Прека ще дадат изявления за медиите в Гербова зала.       \r\n***\r\nОт 14.30 часа в Националната художествена галерия държавните глави на България и Малта – Румен Радев и Мари-Луиз Колейро Прека ще закрият провелия се в рамките на деня Българо-малтийски бизнес-форум. По време на форума ще бъдат подписани меморандуми за сътрудничество. \r\n***\r\nОт 11.00 часа в Централното фоайе на Националната библиотека „Св. св. Кирил и Методий” ще бъде открита изложба, посветена на 140-годишнината от Кресненско-Разложкото въстание. Събитието е под патронажа на президента Румен Радев,  а с приветствие към гостите ще се обърне Вицепрезидентът на Република България, г-жа Илияна Йотова.\r\n***\r\nОт 12.30 часа в „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111, ще започне 21-вия Европейски форум по екоиновации за качество на въздуха. Събитието ще бъде открито от министъра на околната среда и водите Нено Димов.  \r\n***\r\nОт 16.40 часа в сградата на МВнР Заместник министър-председателят и министър на външните работи Екатерина Захариева и министърът на външните работи и насърчаване на търговията на Република Малта Кармело Абела ще направят изявление за медиите след срещата между двамата. \r\n***\r\nОт 09.00 до 17.00 часа в Националния дворец на културата ще се проведе Конференция по въпросите на здравословното хранене при децата, включена в календара на Българското председателство на Съвета на Европейския съюз. \r\n***\r\nОт 10.00 часа IX състав на Специализирания наказателен съд ще проведе съдебно заседание по делото срещу Галина Ц., Красимир Н., Мирослав Ч., Радостина Х. и Йонгпин Д., обвинени в организиране и ръководене на организирана престъпна група. \r\n***\r\nОт 10.30 часа президентът (2012-2017) Росен Плевнелиев ще даде пресконференция за дейността  си една година след края на мандата. Тя ще се проведе в офиса на президента Плевнелиев в София Тех Парк на адрес: бул. „Цариградско шосе“ 111 Ж, сграда Д (Лаборатории), ет. 2. \r\n***\r\nОт 10.30 часа в централния офис на Съюза на българските автомобилисти (СБА) ще се проведе пресконференция по повод старта на кампанията „Най-добър млад шофьор на България“. \r\n***\r\nОт 11.00 часа в Националния пресклуб на БТА, Институтът за исторически изследвания при БАН ще даде пресконференция на тема: „Достиженията на историческата наука и преподаването на история в българските училища“. \r\n***\r\nОт 11.00 часа, в хотел „Шипка“ (бул. „Тотлебен“ №34 А), заместник-министърът на земеделието, храните и горите д-р Цветан Димитров ще присъства на подписване на споразумение за партньорство между Българския ветеринарен съюз и Македонската ветеринарномедицинска камара.\r\n***\r\nОт 13.30 часа I състав на Специализираният наказателен съд ще заседава по делото срещи Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група. \r\n***\r\nОт 18.00 часа в Съюза на архитектите в България (ул. Кракра 11, Зала 1) ще бъде открита изложбата от фотографии и рисунки „Църкви“ на Имре Маковец. \r\n***\r\nОт 12.00 часа в 106 кабинет на Община Благоевград, кметът д-р Атанас Камбитов ще награди най-оригиналните писма от кампанията за детски желания до Дядо Коледа.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ-Варна Владимир Вълев организира приемна за граждани.\r\n***\r\nОт 13.00 и 14.00 часа, в централата на ГС на БСП - Варна - ул. „Македония” №33 ще има приемна на народните представители от  ПГ „БСП за България“ – Иван Иванов и проф. Анелия Клисарова. \r\n*** \r\nOт 18.00 часа в Детския отдел на Филиал „Бузлуджа“ на РНБ ''П. Р. Славейков'' ще се проведе „Нощ с книгите на Хари Потър“.  \r\n***\r\nОт 11.00 до 13.00 часа в офиса на политическа партия ГЕРБ в град Кочериново, Народните представители от ГЕРБ Кирил Калфин и Радослава Чеканска организират изнесена приемна. На съвместната приемна ще присъства и общинският координатор на ГЕРБ - Кюстендил Виктор Янев.\r\n***\r\nОт 10.30 часа в зала 1 на Апелативния съд ще се проведе заседание по делото, образувано по жалба на подсъдимия Александър Ч. срещу присъда на Окръжен съд – Пловдив, с която е признат за виновен в умишлено убийство. \r\n***\r\nОт 13.00 часа в клуба на ВМРО-Пловдив, на бул. „Марица“ 51, Общинското ръководство на ВМРО ще даде пресконференция по актуални теми.\r\n***\r\nОт 15.00 часа в зала на Окръжния съд ще се проведе заседание по делото срещу Кязим С., обвинен че при управление на автомобил по непредпазливост е причинил смъртта на жената, с която живеел на съпружески начала, и средна телесна повреда на малолетния им син. \r\n***\r\nОт 10.00 до 14.00 часа в Драматичен театър „Никола Вапцаров“ в Благоевград ще бъде поклонението пред тленните останки на големия български актьор и почетен гражданин на общината Симитли – Николай Кимчев. Погребението ще се състои от 15:00 часа на гробищата в квартал „Ораново“ в  град Симитли.\r\n***\r\nОт 10.00 часа в Регионалния пресклуб на БТА в Стара Загора, ВМРО БНД ще даде пресконференция. \r\n***\r\nОт 17.30 часа в Арт фоайе на Радио Стара Загора Библиотека „Родина“ и издателство „Факел“ представят романа на Неда Антонова „Любовта и смъртта на първия след бога“.", "date": "2018.02.05", "title": "Предстоящи събития в страната за 5 февруари (Агенция „Фокус“)"}
{"url": "http://www.focus-news.net/news/2018/02/05/2484985/the-malta-times-prezidentite-na-balgariya-i-na-malta-shte-provedat-sreshta-v-sofiya.html", "text": "Президентът на Малта Мари-Луиз Колейро Прека и нейният съпруг ще бъдат на официално посещение в София, пише  The Malta Times.\r\nОчаква се президентът на Малта да положи венец пред Паметника на незнайния войн, а след това да проведе среща със своя български колега Румен Радев. Ще последва съвместна пресконференция между двамата. \r\nСлед това Прека ще проведе среща с председателя на Народното събрания Цвета Караянчева, а по-късно ще присъства на българско-малтийски бизнес форум.  Виктор Турмаков", "date": "2018.02.05", "title": "The Malta Times: Президентите на България и на Малта ще проведат среща в София"}
{"url": "http://www.focus-news.net/news/2018/02/05/2484984/reuters-yuzhna-koreya-zabrani-dostapa-na-36-hil-chuzhdentsi-do-zimnite-olimpiyski-igri.html", "text": "Южна Корея забрани достъпа на 36 хил. чужденци до страната преди Зимните олимпийски игри, които ще се проведат в град Пьончан, позовавайки се на причини, свързани със сигурността, предава  Reuters.\r\nСпоред южнокорейски депутат разузнавателните агенции са съобщили на парламента, че работят със своите чуждестранни колеги, за да засилят проверките на самоличността на чуждестранните граждани като част от плана за борба срещу тероризма на Олимпийските игри.  Виктор Турмаков", "date": "2018.02.05", "title": "Reuters: Южна Корея забрани достъпа на 36 хил. чужденци до Зимните олимпийски игри"}
{"url": "http://www.focus-news.net/news/2018/02/05/2484986/aktualna-patna-obstanovka.html", "text": "Температурите са в интервала от – 8° до 8°.Времето страната е облачно.  Слаб до умерен вятър духа в областите Бургас, Варна, Видин, Враца, Разград, Силистра, Смолян, Търговище и Шумен. Слаб дъжд вали в област Велико Търново. Слаб сняг вали в планинската част на Сливен и Твърдица /обл. Сливен/. Това съобщиха от пресцентъра на Агенция \"Пътна инфраструктура\".\r\nПътните настилки са предимно мокри, а по високите и усойни участъци частично заледени и обработени.\r\nНамалена видимост поради мъгла:\r\n- до 50 м има в област Ямбол, както и в района на Кресненско дефиле /обл. Благоевград/;\r\n- до 100 м има в района на с. Баня /обл. Благоевград/, Средец /обл. Стара Загора/.\r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София - Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” целогодишно е забранено движението на МПС над 3,5 т.;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - целогодишно е забранено движението на МПС над 10 т.;\r\n- „Троянски” - забранен за МПС над 12 т;\r\n- „Шипка” - целогодишно е забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: До 12.02.2018 г. движението по път II-99 Крайморие – Караагач от км 0 до км 49 се осъществява с повишено внимание поради ремонтни дейности. Сигнализирано е с пътни знаци. \r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: до 12.02.2018 г. движението по път III-992 Парк Росенец – Ясна поляна от км 0 до км 20 се осъществява с повишено внимание поради ремонтни дейности. Сигнализирано е с пътни знаци. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.05", "title": "Актуална пътна обстановка"}
{"url": "http://www.focus-news.net/news/2018/02/05/2484980/tass-ekvadortsite-podkrepiha-ideyata-za-ogranichavane-na-pravoto-na-prezidenta-da-bade-preizbiran.html", "text": "Жителите на Еквадор подкрепиха на референдум инициативата да се отмени нормата, разрешаваща преизбирането на президента неограничен брой пъти, предава ТАСС.\r\nГласуващите отговориха на седем различни въпроси, предполагащи внасянето на поправки в основния закон. Един от тях бе „подкрепяте ли внасянето на поправка в конституцията на Еквадор всички представители на властта да могат повторно да бъда преизбиране на един и същи пост един път и да се отмени нормата за възможността те да бъдат преизбирани неограничено?“.\r\nРезултатите от допитването означават, че бившият президента на страната Рафаел Кореа няма да може отново да претендира за длъжността.  Виктор Турмаков", "date": "2018.02.05", "title": "ТАСС: Еквадорците подкрепиха идеята за ограничаване на правото на президента да бъде преизбиран"}
{"url": "http://www.focus-news.net/news/2018/02/05/2484973/regnum-turski-potok-e-veche-polozhen-napolovina.html", "text": "Проектът за газопровода „Турски поток“, който трябва да доставя природен газ от Русия към Турция е готов наполовина, предава  Regnum.\r\nСпоред местни медии процесът по полагането на тръбите под Черно Море е приключен на 50%. Готови са 530 от общо 930 км. от първата подводна линия. На точката на излизането на тръбопровода на суша в турския град Къйъкей са започнали строителни дейности.\r\nОчаква се, че природният газ ще започне да се доставя в Турция през 2019 г.  Виктор Турмаков", "date": "2018.02.05", "title": "Regnum: „Турски поток“ е вече положен наполовина"}
{"url": "http://www.focus-news.net/news/2018/02/05/2484988/predstoyashti-mezhdunarodni-sabitiya-za-5-fevruari-agentsiya-fokus.html", "text": "Салах Абдеслам, единственият оцелял участник в нападенията в Париж от ноември 2015 г. отива на съдебен процес в Брюксел.\r\n*** Главният преговарящ на ЕС за Брекзит Мишел Барние подновява преговорите за излизането на Великобритания от Съюза с британския министър за въпросите, свързани с Брекзит Дейвид Дейвис.\r\n*** Папа Франциск ще приеме турския президент Реджеп Тайип Ердоган.\r\n*** Съветът за сигурност на ООН ще обсъди употребата на химическо оръжие в Сирия. \r\n***", "date": "2018.02.05", "title": "Предстоящи международни събития за 5 февруари (Агенция „Фокус“)"}
{"url": "http://www.focus-news.net/news/2018/02/05/2484995/fond-za-strategicheska-kultura-rusiya-imiya-ili-kardak-sporat-mezhdu-gartsiya-i-turtsiya-izbuhva-s-nova-sila.html", "text": "През последните дни се възобнови отдавнашния спор между Гърция и Турция относно двата необитаеми скалисти острова Имия (наричани на турски Кардак) в Егейско море. В резултат на Лозанския мирен договор двата острова влизат в състава на Гърция, но Турция оспорва тяхната принадлежност и иска преразглеждането на самото Лозанско споразумение, предава „Фондът за стратегическа култура“.\r\nНовото изостряне на ситуацията се случи по случай 22-та годишнина от въоръженото противостоене около островите Имия , когато Турция и Гърция се оказват на границата на широкомащабна война.\r\nНа 28 януари корабите на ВМС на Турция не позволяват на катер на гръцката брегова охрана и на патрулен кораб на гръцките военноморски сили да се приближат до оспорваната територия. Допълнителна острота към инцидента добави и присъствието на борда на гръцкия катер на министъра на отбраната на страната Панос Каменос, пристигнал в района на островите за полагане на паметен венец на тримата гръцки офицери, загинали през 1996 г. при крушението на хеликоптер по време на конфликта в Имия. В турския генерален щаб съобщиха за предотвратяване на опита на Каменос да слезе на един от островите.\r\nСлед дни съветникът в турското президентство Йигит Булут се изказа с резки заплахи по адрес на Гърция във връзка със събитията около островите Имия. В ефира на турската телевизия той заяви, че Гърция ще „почувства гнева на Турция, който ще бъде по-силен, отколкото в Африн“ (В Африн на територията на Сирия Анкара провежда военна операция „Маслинова клонка“ срещу кюрдските въоръжени формирования.). „Ние ще счупим ръцете и краката на всеки офицер, министър-председател или просто министър, осмелил се да стъпи на Имия в Егейско море“, заплаши съветника на турския президент. \r\nПограничните инциденти с участието на авиацията и военноморските сили на двете страни се случват често. Преди година, към 21-годишнината от конфликта на Имия, катери на турските ВМС демонстративно нарушиха териториалните води на Гърция край островите. След това районът бе инспектиран от началник-генералния щаб на Турция Хулуси Акар, а след няколко дни министърът на отбраната на Гърция Панос Каменос прелетя над островите с хеликоптер и пусна по вода венец в памет на загиналите през 1996 г. гръцки пилоти. \r\nНякои наблюдатели свързват активизацията на претенциите на Турция към островите Имиа с отказа на Атина да предаде осемте турски офицери, които Анкара смята за участници във военния преврат против режима на президента Реджеп Тайип Ердоган.\r\nНовият ръст на напрежението около Имия показва, че провъзгласената политика на „нула проблеми със съседите“ е претърпяла фиаско. Това се отнася и за съседите, съюзни на Турция по НАТО.  Виктор Турмаков", "date": "2018.02.05", "title": "„Фонд за стратегическа култура“ (Русия): Имия или Кардак: спорът между Гърция и Турция избухва с нова сила"}
{"url": "http://www.focus-news.net/news/2018/02/05/2484997/ministar-neno-dimov-shte-otkrie-21-viya-evropeyski-forum-po-ekoinovatsii-za-kachestvo-na-vazduha.html", "text": "Министърът на околната среда и водите Нено Димов ще открие 21-вия Европейски форум по екоиновации за качество на въздуха, който ще се проведе в София на 5 и 6 февруари. Това съобщиха от пресцентъра на Министерството на околната среда и водите. Събитието е организирано от ЕК и МОСВ в рамките на Българското председателство на Съвета на ЕС. Сред участниците във форума са Даниел Кайеха Креспо, директор на „Генерална дирекция по околна среда“ на ЕК, председателят на комисията по околната среда и водите в НС Ивелина Василева, както и евродепутатът Искра Михайлова. Форумът ще се проведе в „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111.", "date": "2018.02.05", "title": "Министър Нено Димов ще открие 21-вия Европейски форум по екоиновации за качество на въздуха"}
{"url": "http://www.focus-news.net/news/2018/02/05/2484998/plovdiv-deputatite-ot-gerb-organizirat-priemni-za-grazhdani.html", "text": "Народните представители от ГЕРБ - Пловдив ще проведат приемни с граждани от избирателния си район. Това съобщиха от пресцентъра на ПП ГЕРБ. Приемните ще се проведат, както следва:\r\n- Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91;\r\n- Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2;\r\n- Атанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" 21;\r\n- Спас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" 5.", "date": "2018.02.05", "title": "Пловдив: Депутатите от ГЕРБ организират приемни за граждани"}
{"url": "http://www.focus-news.net/news/2018/02/05/2484999/regnum-ot-kakvo-strada-redzhep-tayip-erdogani.html", "text": "Турският депутат от опозиционната Народнорепубликанска партия Енгин Алтай заяви пред местната преса, че страната се сблъсква с плашещи факти, предава  Regnum.\r\n„От гледна точка на нашето национално единство, сигурност и благополучие, риториката и действията на президента Реджеп Тайип Ердоган през последните дни са предвестник на сериозен проблем. Когато започна операцията в Африн ние всички говорихме за националната сигурност и за единството, всички се молихме за турските въоръжени сили да очистят границите на Турция от всички видове тероризъм“, заяви Алтай. \r\n„Това не бе приятно на Ердоган. Той излезе от себе си. Ние излязохме с искрено предупреждение по отношение на „Свободната сирийска армия“ да не влезем в нови проблемни области. Нашите думи са конструктивни и искрени предупреждения, но всичко това кара Ердоган да излиза от себе си. Защо го притеснява това?“, зададе въпрос депутатът и сам си го отговори.\r\n„В медицината има болест, наричана „копролалия“. При копролалията човек, без да иска, изпитва влечение към нецензурната и оскърбителната реч без всякакъв повод. За жалост трябва да се признае, че Ердоган страда от тази диагноза. Желая на Аллах да му донесе изцеление. За безопасността на Турция му е необходимо колкото се може по-скоро да се избави от тази болест“. Виктор Турмаков", "date": "2018.02.05", "title": "Regnum: От какво страда Реджеп Тайип Ердоган?"}
{"url": "http://www.focus-news.net/news/2018/02/05/2484994/gd-granichna-politsiya-na-gkpp-kapitan-andreevo-i-gkpp-lesovo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и \"ГКПП Лесово\" на българо-турската граница трафикът е интензивен на изход за товарни автомобили, по данни към 06.00 часа. Това съобщиха от ГД \"Гранична полиция\".\r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2018.02.05", "title": "ГД \"Гранична полиция\": На ГКПП \"Капитан Андреево\" и \"ГКПП Лесово\" трафикът е интензивен на изход за товарни автомобили"}
{"url": "http://www.focus-news.net/news/2018/02/05/2484993/vitseprezidentat-yotova-shte-uchastva-v-otkrivaneto-na-izlozhba-za-140-godishninata-ot-kresnensko-razlozhkoto-vastanie.html", "text": "В 11.00 часа в Националната библиотека „Св. Св. Кирил и Методий“ вицепрезидентът Илияна Йотова ще участва в официалното откриване на изложба, посветена на 140-годишнината от Кресненско-Разложкото въстание. Това съобщиха от прессекретариата на държавния глава. Вицепрезидентът ще произнесе приветствено слово.", "date": "2018.02.05", "title": "Вицепрезидентът Йотова ще участва в откриването на изложба за 140-годишнината от Кресненско-Разложкото въстание"}
{"url": "http://www.focus-news.net/news/2018/02/05/2485002/kyustendil-narodnite-predstaviteli-ot-gerb-kiril-kalfin-i-radoslava-chekanska-organizirat-iznesena-priemna-v-kocherinovo.html", "text": "Народните представители от ГЕРБ - Кюстендил Кирил Калфин и Радослава Чеканска ще проведат изнесена приемна в община Кочериново. Това съобщиха от пресцентъра на ПП ГЕРБ. На съвместната приемна ще присъства и общинският координатор на ГЕРБ - Кюстендил Виктор Янев. Гражданите ще могат да се срещнат с тях и да поставят своите въпроси и казуси във времето от 11.00 до 13.00 часа в офиса на политическата сила в град Кочериново.", "date": "2018.02.05", "title": "Кюстендил: Народните представители от ГЕРБ Кирил Калфин и Радослава Чеканска организират изнесена приемна в Кочериново"}
{"url": "http://www.focus-news.net/news/2018/02/05/2485001/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.02.05", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/02/05/2485000/denyat-5-fevruari-v-balgarskata-istoriya.html", "text": "2002 г. \r\nВ периода 5 – 6 февруари президентът Георги Първанов прави първото си официално посещение в чужбина – в Брюксел. Той посещава Главния щаб и Главната квартира на НАТО, както и Комисията на Европейския съюз, където разговаря с Гюнтер Ферхойген. Не се постига компромис по затварянето на трети и четвърти реактор на АЕЦ \"Козлодуй\".\r\nГеорги Първанов е втори мандат президент на България. На 18 ноември 2001 г. печели изборите с 53,3 процента от гласовете. Опонентът му Петър Стоянов, получава 46,7 процента от гласовете. На 22 януари 2002 г. Георги Първанов встъпва в длъжност президент на Република България. Официалната церемония по предаването на президентския пост се провежда пред паметника на Незнайния войн. На президентските избори през 2006 г. Георги Първанов и Ангел Марин печелят втория тур с резултат от 75,9 на сто от гласовете на избирателите. Кандидат-президентската двойка Волен Сидеров – Павел Шопов получава 24,1 на сто.1960 г. \r\nОбнародван е Закон за прокуратурата в Народна Република България.\r\nПървият Закон за устройството на съдилищата в България е приет на 25 май 1880 г. С влизането му в сила се отменя първия раздел на Временните правила за устройство на съдебната власт в България от 1878 г. Съдебната система в България се основава на Руския устав за съдебните учреждения от 1864 г. Прокуратурата като самостоятелна специализирана институция в лицето на Главна прокуратура, стояща начело на система от органи за надзор за стриктно изпълнение на законите е създадена с Указ № 479 от 22 март 1948 г. (ДВ, бр. 70 от 1948 г.)на основание Конституцията на НРБ от 1947 г. В законите за прокуратурата от 1952 г., 1960 г. и 1980 г. са запазени основните принципи, върху които е изградена прокуратурата от 1948 г. При тогавашното устройство Прокуратурата се състои от Главен прокурор, окръжни и районни прокурори. За точното и еднакво изпълнение на законите тя е изградена на принципа на единоначалието и централизма. Главният прокурор отчита дейността на прокуратурата пред Народното събрание. Той ръководи и контролира дейността на органите на прокуратурата, лично назначава и уволнява всички прокурори в страната, има право на законодателна инициатива.1933 г. \r\nЗавръщат се 18 земеделски емигранти начело с Недялко Атанасов и Христо Стоянов, които се обявяват за членове на Български земеделски народен съюз (БЗНС) “Врабча 1”.\r\nСлед държавния преврат от 9 юни 1923 г. Недялко Атанасов и Христо Стоянов, които по това време заемат министерски постове в кабинета на Александър Стамболийски са арестувани заедно с други министри. Недялко Атанасов тогава е министър на железниците, пътищата и съобщенията, а Христо Стоянов е министър на МВР. На 9 април 1924 г. Недялко Атанасов получава оправдателна присъда, но не е пуснат на свобода. Недялко Атанасов и Христо Стоянов успяват да избягат от затвора и да емигрират в Югославия, където стават членове на Задграничното представителство на Българския земеделски народен съюз.1909 г. \r\nРусия, първа от Великите сили, признава независимостта на България.\r\nНезависимостта на България е провъзгласена на 22 септември 1908 г. с политически акт, извършен от правителството на Александър Малинов. С него се отхвърля васалната зависимост на България от Османската империя, наложена й от Берлинския договор (1878 г.), според който Северна България става васално и трибутарно на султана Княжество България; Южна България под името Източна Румелия получава административна автономия, но остава под политическата и военната власт на султана; Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили); на територията на Княжеството запазва своите права компанията на Източните железници. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция (1908 г.) се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не поканва българския дипломатически представител в Цариград Иван Стефанов Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Александър Малинов изпраща български служители на тяхно място. След прекратяването на стачката обаче българските власти задържат под свой контрол ЖП линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор (1878 г.) са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да й изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните и задължения, останали още от войната (1877–1878 г.), срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България.1889 г. \r\nС указ № 28 на княз Фердинанд се дава разрешение на Военното министерство за закупуване на първите картечници за армията.1871 г. \r\nВасил Левски изготвя писма до Филип Тотю в Одеса и Панайот Хитов в Белград, с които кани двамата войводи да се включат дейно в работата на Вътрешната революционна организация.\r\nВасил Левски (Васил Иванов Кунчев, Дяконът, Апостолът) е виден деец на националнореволюционното движение, революционен демократ, гениален идеолог и организатор на българската национална революция, създател на Вътрешната революционна организация (ВРО) и на Българския революционен централен комитет (БРЦК). Роден е на 19 юли 1837 г. (6 юли стар стил) в Карлово в семейството на разорен занаятчия. През 1862 г. заминава за Сърбия и постъпва в Първата българска легия в Белград. След разпускането на легията Левски се присъединява към четата на дядо Ильо войвода, а след това известно време работи като абаджийски чирак в Белград. През пролетта на 1867 г. по препоръка на Георги Сава Раковски е включен от Панайот Хитов в неговата чета като байрактар. През лятото на същата година преминава заедно с нея в българските земи и извървява целия й път до сръбската граница. Пристигайки отново в Белград, Левски участва и във Втората българска легия (1868 г. ). Като непосредствен участник в двете легии и в четата на Панайот Хитов той стига до извода, че борбата на българите за национално освобождение трябва да бъде поставена вън от зависимостта на външни фактори и че четите не могат да вдигнат народните маси на обща борба против османската власт. Левски достига до идеята за пренасяне центъра на подготовката на бъдещата национална революция вътре в страната и вместо организираните в съседните страни революционни чети да се пристъпи към изграждане на революционни комитети вътре в самите български земи, които да се превърнат в главните революционни огнища на българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. След като не успява да ги убеди в нейната правота, решава да се заеме сам с реализирането й. В края на 1868 г. и през 1869 г. Левски предприема две обиколки из България, като при втората започва да основава революционни комитети. В края на 1870 г. той създава и ръководен център на Вътрешната революционна организация (ВРО) в Ловеч под наименованието \"Привременно правителство в България\". През 1871 г. Левски продължава дейността си по изграждане на революционни комитети. На 27 декември 1872 г. той е заловен чрез предателство в Къкринското ханче (на изток от Ловеч). Първоначално е отведен за разследване в Търново (днес Велико Търново), а след това е изправен пред специален съд в София. Пред съдиите се държи мъжествено и достойно, като прехвърля цялата вина за дейността на Вътрешната революционна организация (ВРО) върху себе си и по такъв начин не позволява задържането на други нейни дейци. Осъден е на смърт и е обесен на 18 февруари 1873 г. (6 февруари стар стил) край София (на мястото на днешния паметник в центъра на столицата).На тази дата са родени: 1959 г. \r\nРоден е Антони Кирилов Дончев – български композитор и пианист. Завършва музикално училище и Музикалната академия в София, специалност \"Пиано\" в класовете на професор Мара Петкова и професор Богомил Стършенов. Дебютира още когато е ученик на джаз-срещата в София през 1978 г. като пианист. През 80-те години на ХХ в. свири в квартет \"Фокус\". През 1985 г. заедно с Хр. Йоцов създават \"Акустична версия\", наложила се като водеща джазформация. Двамата печелят редица награди: I награда в Оелаарт, Белгия (1985 г.); Голямата награда в Леверкузен, Германия (1986 г.). През 1986 Дончев е включен в класацията на надеждните млади джазмузиканти на Европа. В периода 1987-1989 г. Дончев преподава в Музикалната академия. От 1992 г. пише музика за постановки в театър \"София\", Първи частен театър \"Ла Страда\" и др. Плодотворно е сътрудничеството му с режисьора Теди Москов (\"Някои могат, други не\", \"Най-хубавото село\" (награда за музика \"Златния делфин\", 1986 г., 1988 г.); ТВ продукция \"Улицата\" и театрални постановки в Германия - \"Лебедова песен\" (Дюселдорф; 1986 г.), \"Макбю\" (Бремен; 1996 г.), \"Дом № 13\" и \"Blau in Blau\" (\"Талиа театър\", Хамбург, 1997 г., 1998 г.). Пише музика за игрални филми (\"Бягащи кучета\", \"Любовното лято на един льохман\", \"Приятелите на Емилия\", \"Вагнер\") и за постановки на куклен театър. Има много изяви като джазмузикант - концерти с Милчо Левиев и А. Вапиров, проект за фестивали в Солун и Варна, записи с Петър Ралчев (албум \"Фолк джаз бенд\", 1988 г.), с гръцката певица Алексия (албум \"Clasics\", 1996 г.), с Йълдъз Ибрахимова.1933 г. \r\nРоден е Неделчо Милев - български кинокритик и теоретик, проф. Става д-р по изкуствознание (1978 г.) с труда си “Относителност и екран”. Старши научен сътрудник в Института по изкуствознание към БАН. Дългогодишен сътрудник на специализирания филмов печат, най-изявеният български теоретик на киното (завършва театрознание и специализира във ВГИК). Основател (1973 г.) на Филмовия факултет във ВИТИЗ (дн. НАТФИЗ) и завеждащ Катедра по теория на киното (проф. от 1981 г.). Автор е на редица трудове и книги с основополагащо значение за развитието на българска научна филмова мисъл: “Божеството с три лица” (1968 г.), “Пътят на психофизическия монолог” (1968 г.), “Кръстопът на дискусиите” (1976 г.), “Киното - техническо и творческо явление” (1979 г.), “Българският исторически филм” (1982 г.), “Опит за елементарна теория на киното” (1984 г.), “Кино и слово” (1990 г.).1925 г. \r\nРоден e Генчо Динев Стоев – български белетрист. Завършва гимназия в родния си град, Харманли, през 1945 г., а през 1951 г. и философия в СУ “ Св. Климент Охридски” . Член е на РМС от 1940 г.; участва в саботажи по директния немски телетип Берлин-Анкара-Техеран. През 1941-1943 г. е отговорник на РМС в гимназията и член е на районния комитет на РМС. През 1943 г. получава смъртна присъда, отменена поради непълнолетие. След 9 септември 1944 г. е редактор във в-к “Народна младеж” (1948-1949 г.), “Литературен фронт” (1950-1951 г., 1965-1967 г.), изд. “Народна младеж” (1952 г.), Партиздат (1956-1961 г.) и “Български писател” (1968 г.). Член в на редколегиите на в-к “Литературен фронт” и сп. “Родна реч”. Член в на БКП, на СБП. Уволняван е от работа заради критики към В. Червенков и социалистическия строй. Наказанието му е 15 години забрана за публикуване. След 1976 г. 2 пъти е изключван от БКП. Автор е на “Истински хора” (1953 г.), “Лош ден” (1965 г.), “Цената на златото” (1965 г.), “Като ластовици” (1970 г.), “Циклопът” (1973 г.), “Завръщане” (1976 г.), “Досиета” (1990 г.), “Като ластовици. Новели”; “Далечно, хубаво и чисто” (1997 г.), “Много висока тераса” (1998 г.); “Прокоба и слънце. Есета” (2000 г.). Носител е на първата общобалканска награда “Хемус” за български писател за романа “Цената на златото” (Солун, 1997 г.); награда “Паисий Хилендарски” (2001 г.).1920 г. \r\nРодена е Леда Гео Милева - българска поетеса и преводачка. Дъщеря на Г. Милев. Учи в Американския колеж в София (1938 г.). Завършва Института за детски учителки в София (1940 г.). Отговаря за детските радиопредавания в БНР след 9 септември 1944 г., редактор в издателство “Народна младеж” (1951-1956 г.), главен редактор на сп. “Дружинка” (1956-1960 г.), директор на БНТ (1966-1970 г.). Работи в Културния отдел на Министерството на външните работи (1970-1972 г.). Постоянен представител на България при ЮНЕСКО от 1972 г. Председател на българския ПЕН-център. Председател на Съюза на преводачите (1979-1989 г.), главен редактор на сп. “Панорама” (1980-1990 г.). Член е на управителния съвет на СБП (1979-1989 г.), член е на Управителния съвет на Международния фонд за развитие на културата към ЮНЕСКО (1984-1992 г.). В поезията дебютира през 1940 г.. Публикува много детски произведения, публицистика, преводи от руски и английски език, участва в редакцията на произведенията на своя баща. Автор е на стихосбирки за деца: “Заю на разходка” (1946 г.), “Работна мецана” (1954 г.), “Влакче през града” (1960 г.), “Мустакатият Иванчо” (1957 г.), “бели лястовички” (1962 г.), “Влак-юнак” (1967 г.), “Цветни приказки” (1969 г.), “Юначе с калпаче” (1968 г.), “Черно фламинго” (1978 г.), “Как идва денят” (1982 г.), “Къде е хоботът на слона” (1983 г.), “Три букви”, “Златоперко” (1980 г.), “Листата на брезата” (1970 г.), “Зайченцето бяло” (1993 г.). Превежда английски, индийски народни приказки, романите “Стършел” от Е. Л. Войнич, “Фирмата” от Дж. Гришам. Награди: на СБП за кн. “Черно фламинго”, наградата “П. Р. Славейков” на МНП за цялостно творчество.1890 г. \r\nРоден е Първан Драганов - български офицер, дипломат и политик. Завършва Военното училище в София (1909 г.) и Военната академия в Германия. След Първата световна война е на служба в двореца като офицер от свитата на цар Борис III (1915-1918 г.); флигел-адютант (1920-1932 г.), военен аташе в Берлин (1932-1935 г.), съветник в българска легация в Париж (1935-1936 г.), пълномощен мин. във Виена (1936-1938 г.), в Берлин (1938-1942 г.) и Мадрид (1942 - 1.06.1944 г.). Министър на външните работи и вероизповеданията в кабинета на Ив. Багрянов (1.06. - 2.09.1944). Осъден на смърт от т. нар. Народен съд. Присъдата е изпълнена на 1 февруари 1945 г. Реабилитиран през 1996 г.На тази дата умират: 1991 г. \r\nУмира Светомир Тодоров Иванчев - български езиковед. Завършва славянска филология в СУ “Св. Климент Охридски” (1944 г.), специализира във Варшава и Краков (1958 г.-1959 г.). Професор по славянско езикознание в СУ от 1970 г. Чете лекции в университети в Прага, Упсала и Страсбург. Директор е на Института за български език към БАН (1976-1977 г.), генерален секретар на Българския национален комитет на славистите (от 1976 г.), главен редактор на сп. \"Съпоставително езикознание\". Изследователските му интереси са в областта на славянската аспектология, езиковите контакти между български и чешки език, балканистиката и др. Превежда произведения на Я. Хашек и К. Чапек.1927 г. \r\nУмира Никола Илиев Рибаров – български офицер, генерал-лейтенант (1918 г.). Роден е на 01 май 1859 г. Завършва Военното училище (1880 г.), щаб-офицерски курс (1890 г.) и курс за командири на полкове (1891 г.). През Сръбско-българската война (1885 г.) участва в боевете при Сливница и Пирот. През Балканската война (1912-1913 г.) командва бригада от 3-та пехотна Балканска дивизия и участва в боевете при Чаталджа. През I световна война командва 3-та пехотна дивизия.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други;", "date": "2018.02.05", "title": "Денят 5 февруари в българската история"}
{"url": "http://www.focus-news.net/news/2018/02/05/2485003/regnum-osvobozhdenieto-na-balkanite-balgariya-i-drugite.html", "text": "Приближава 140-годишнината от подписването на Сан Стефанския мирен договор.  В Русия, която  все повече се отдалечава, както от реалностите на историята (което убедително  бе доказано от унилата среща на 100-годишнината от Февруарската и Октомврийската революции) така и от Балканския полуостров, този юбилей почти не се чувства. Разсъжденията за националната или религиозната общност с Българите или за това как България участва на страната на враговете на Русия във големите войни на ХХ век, често отклоняват от разбирането на причините за това какво се е случило преди 140 години, както и за наследството на Сан Стефанския мир и Берлински конгрес“, коментира  Regnum.\r\nМежду другото това наследство далеч не се ограничава с България. В непосредствен хронологичен ред може да се посочат и Критския, Македонския и Арменския въпроси. Първият е решен с изтребването и изтласкването от острова на турския елемент, третият с изтребването и изгонването на арменците от Западна Армения и дори със загубата на историческото име, а македонският проблем се изразява с редица съставни проблеми. Завръщането към Руската империя на загубената през 1856 г. част от Бесарабия, толкова естествено за всички през 1878 г. (разбира се, с изключението на Румъния) се превръща в сблъсъци през 1918−1940 и 1941−1944 г., а след 1991 проблемът с единството на република Молдова и стремежа на местните юниониски към връщането ѝ в румънската държава. \r\nИ разбира се, наследството на Сан Стефано е самата България. Независима тя става едва през септември 1908 г. разкъсвайки васалната си връзка със султана. Васалитетът е формален, но може да се разкаже и за това какво следва след него.  Както и да се нарича България – царство, народна или демократична република, тя се намира в зависимост, при това съвсем очевидна от старшите ѝ партньори – Русия, Германия, СССР, а днес САЩ. Възможно това да е съдбата на малките страни, обхванати от фобии и мании. \r\nМоже би това е резултатът от търсенето на формула за решението на програмата на голямата национална мечта, която в българската си версия никога не е била изпълнена. Във всеки случай, невидимостта на руския глас в тази република води до същите последици, както в други бивши братски републики. Русия активно се превръща в враг. Очевидно работата за това е в разгара си. Не искам да остана външен наблюдател на тази непривлекателна картина. Затова бих се осмелил да каня читателите да си припомнят историята на войната от 1877-1878. Да започнем с това, че  религиозната общност на духовните деца на православната църква на Балканите отдавна е фикция.\r\nОт началото на 60-те години на XIX век напрежението на Балканския полуостров постоянно се увеличава. За първи път като сериозен фактор се появява българското националноосвободително движение, първоначално  поставило си за цел да се постигне създаването на национална църква, която да не е подчинена Константинополския патриарх.\r\nВ края на XIV век българските земи са завладени от османците и тяхното почти петвековно управление води до значително влошаване на региона, част центрове на книжовността и културата са изгубени, редица от древнобългарски по произход източници изобщо се запазват единствено в по-късно древноруски преписи. Многобройните въстания и войни, чиято арена са Балканите, водят до промяна в етноконфесионалната структура на населението на полуострова, включително и на българските земи. В градовете тече процесът на изместване на българите от турците и гърците. В редица райони османското и татарското население изтласква българското, в редица райони се случва масовото преминаване на българите към исляма.\r\nДо средата на ХIХ век, България се превръща от политическо понятие с известна условност с размити понятия на граници, като и в Европа и в Русия, има различни мнения по тези много условни граници. В европейската картографска традиция от XVIII - първата половина на ХІХ век България най-често се нарича територията от Дунав до Балканите. В Русия България се счита за триединна, състояща се от Дунавска, Забалканска и Македонска. Един от първите, който поставят тази традиция е патриархът на руската българистика, Ю В. Венелин (1802-1839 г.). През 1829 г., в основната си работа \"Древните и съвременните българи в политическото, народописното, историческото и религиозното им отношение с руснаците“ той е почти принуден да доказва на съвременниците си съществуването на българите:\r\n\"Народът обаче не  престава да съществува и досега. Малко са сведенията сега за това, че и досега, откакто държавата изчезва от средата на европейските държави, турците заемат неговото място и укриват българите от взора на Европа“. \r\nПо времето на написването на първата творба на Венелин някои данни за българите в Русия , разбира се, има. На първо място сред част от военните и гражданските служители.\r\nВтората половина на XVIII и първата половина на XIX век са време на  активиране на руската политика на Балканите. Руско-турските война неведнъж завършват с миграцията на българското население в границите на Русия, където им е предоставена много благоприятна среда за живеене. Българската общност в империята и в дунавските княжества се превръща във важен център за формиране на идеите на национално възраждане, щоиго е трябвало да се внедрят в забравените селски маси.  Училища тогава съществуват единствено в църквата. Центровете на националното съживяване са училищата, създадени в началото на 40-те години. благодарение на Гюлханският хатишериф, подписан от султан Абдул Меджид на 03 ноември 1839 г,  провъзгласяващ началото благодетелната реформа ( \"Танзимат и Хайръм\").\r\n„Гюлханският хатишериф имаше три основни точки,  изпълнението на които трябва  да промени напълно позицията на поданиците на султана: 1) неприкосновеност на живота, честта и имота, независимо от религиозната им принадлежност; 2) редовно разпределение и събиране на данъци, анулиране на системата за обратно изкупуване; 3) правилният призив към военна служба. Разбира се, тези мерки са обективно необходими за модернизация на турската система на управление, но след преодоляване на египетската криза 1839-1840 г.  \"Епохата на танзимата\" влиза в период на застой чак до Кримската война.\r\nПрез 1860 г., конфронтацията в рамките на една някога  \"румския“, т.е. \"римския\", т.е. византийския, православен милет (религиозна общност) води до това, че българите започват да мразят гърците не по-малко от на турците, ако не и повече. 15-ти април 1860 г. по време на великденската служба на в българската църква в Константинопол, вместо името на патриарха се споменава името на султана. Този пример е последван от свещениците на още 30 църкви в България. Това е официалното начало на продължителната българо-гръцка църковна крамола. Константинополската патриаршия премахва Ипекската  патриаршия през 1766, а  Охридската през 1767, превръщайки се тогава в единственият център на православната общност на Балканите. \r\nСпоред руската статистика през 1862 г. българите представляват най-многобройния елемент от славянското население на европейската Турция - 4,5 милиона души. или 58.4%, следвани от сърбите - 2.95 милиона души. или 38,3%. Други 3.3% или 250 хиляди души са представяни от руснаците - предимно от различни секти, които живеят предимно в дунавските княжества. \r\nБългарското възраждане започва с училищата в Габрово, Търново, се появяват първите училища, възпитаниците на които скоро стават учители. През 60те години са установени 198 основни училища (от които 18 девически), 25 подготвителни и две централни (със средно образование). Започват да се публикуват вестници и списания. В контекста на Балканите националната църква става инструмент в борбата за училищното образование и в крайна сметка за националната идентичност на пастството. Трябва да се отбележи, че значителна роля в борбата за българска национална църква играят хора със секуларизираното съзнание, поставящи националните интереси далеч над каноните на църквата и които често  използват проблемите на църква в името на националното пробуждане. От тази ситуация също така решава да се възползва и Папския престол - през 1861 г. е създадена Българската униатска църква.\r\nОгромна роля в това движение изиграва полската политическа емиграция. В своята реч от ноември 1860 г., посветена на 30-годишнината на полския бунт, старият княз Чарториски  благодари на бог за това, че турските власти са позволили на поляците да помогнат на \"... движението на българите да се съберат със световната църква, движение, което лишава Русия от нейното влияние завинаги в тази страна. \" Въпреки това, полската помощ за католицизма няма особен успех, тъй като българските селяни не искат да признаят върховенството на папата. През 1867 г. Константинополският патриарх предлага автономия на българската църковна опозиция, която да е между Дунав и Стара планина, но това предложение е отхвърлено - българската страна изисква много повече.\r\nТрябва да се има предвид, че в този момент България не е политическо, а географско понятие, а дори и тогава има борба за определяне на неговите граници. Всъщност българската и руска гледна точка за границата на изхожда от наличието на три основни области, населени предимно с българи - Дунавска ( С център София), Задбалканска (с център Пловдив) и Македонска (с център Скопие). Тези възгледи се основават на исторически и етнографски данни (които не са безспорни),  отразени в произведенията на руските експерти по Балканите и руската картографията. В четирите турски вилаета, които включват тези три области - Дунавския, Одринския, Солунски и Битолския през 1868 г.  населението е 4 767 393 души от които  4 095 981 българи, 355 хиляди гърци, 65 878 румънци, 41 284 сърби. По този начин българите са най-големият елемент в тези територии. За разлика от руските възгледи, в Европа често се среща другия възглед за географското понятие \"България\", който ограничава неговото пространство от Дунав до Стара планина.\r\nПо този начин, в рамките на спора между Константинополския патриарх и привържениците на самостоятелна българска църква се сблъскват два доста традиционни за своето време  непримирими гледни точки за България. Този дебат се състои в много трудни години за Османската империя по отношение на външната ѝ политика - Критското въстание, опитите на  руската дипломация да организира съвместна европейска защита на гърците, формирането на Балканския съюз - всичко това кара Константинопол да подкрепи българите, които отслабва влиянието на гърците в църквата, разделя православната „румска“ общност в Турция и отделя от нея  от нея относително лоялен към турското правителство елемент . На 11 март 1870, султан Абдул Азис издава ферман за създаването на независима Българска екзархия, с център Константинопол, извеждаща  българската църква от юрисдикцията на Цариградската патриаршия. \r\nЕкзархът се избира от Синод, в който са включени ръководителите на 17-те епархии на българската църква. Според чл. 10 на фермана е възможно да се създават нови епархии в Българската църква, при условие, че 2/3 от населението на църковния окръг се съгласява да премине в юрисдикцията на екзарха. Опитите на Синода на Руската православна църква  да се  направи помирение предизвиква недоволството и на  българите и на гърците. Опитът за предотвратяване на разделянето не е успешен. Ясно и точно българите са подкрепени от сръбския патриарх, докато против са патриарсите на източните [църкви.\r\nНа 12 февруари 1872 г. е избран за първият екзарх - Иларион Ловчански, но на 16 февруари, той се отказва от престола, позовавайки се на лошо здравословно състояние и е заменен Антим I. Това е значителна стъпка към българските национални стремежи. В районите с смесено население, най-вече в Македония започна ожесточена борба между привържениците на екзарха и на патриарха, като това разделение, между другото, не винаги преминава на национална основа. Сам по себе си, актът за отделянето на екзархията не на териториален, а на национален признак грубо  нарушава каноните на православната църква. В допълнение, това отделяне поставя под въпрос възможността за гръцките планове за културното усвояване на населението на Македония, което гърците смятат за собствено, както и  това в Крит, Тесалия и Епир. На 3 април изборът на Антим е признат от  великия везир. \r\nПатриаршията решава да изолира българския екзарх и да осъди действията му в Вселенския събор. Руските, сръбските, черногорските и румънските църкви обаче отказват да вземат участие в нея. В резултат на това Антимий VI е принуден да се ограничи до представители на православните църкви, които са  на територии, контролирани от султана. На 12 септември 1872 г. патриархът в местния събор обявява екзархията за църква-разколник. Два дни по-късно последва осъждането на \"филетизма\", т.е. националната омраза в църквата. Всички архиепископи, духовенство и паство- всъщност повечето българи – са обявени за разколници. Едва през 1945 г. автокефалията на българската църква е официално призната, преодоляването на разкола започва по инициатива на Руската православна църква. По този начин турското правителство на този етап постига целта да разруши единството на православната общност на Балканите във воюващи фракции.\r\nТази политика е  улеснена от процесите, които се случваха в християнските общности на Турция - там процъфтяват купуването на църковни длъжности, корупцията. В случая на българите всичко се усложнява от господството на гърците в  църквата. В най-двусмислена позиция се оказва руска дипломация, която традиционно подкрепя както патриарха, така и православните славяни. Изходът от тази безизходица би могъл да се постигне само с половинчати решения. Синодът на Руската православна църква се отказва да изпрати свои представители на събора в Константинопол и пряко да подкрепи решението му, но осъжда разделянето. От друга страна българските епархии получават различни видове помощ - техни представители се обучават  в руски религиозни училища,  оказва им се финансова помощ и им е изпращана богослужебна литература.\r\nС въвеждането на българския екзарх православното просо на Османската империя е разделено. Изглежда, че политиката на султанското правителство е получила желания резултат. Традиционно най-активният и държавен гръцки елемент е отслабен. Всъщност спокойствието е временно и слабото българско движение, което никога не е било взето предвид като истинска опасност за османското владичество, скоро ще излезе с пълна сила. Виктор Турмаков", "date": "2018.02.05", "title": "Regnum: Освобождението на Балканите: България и другите"}
{"url": "http://www.focus-news.net/news/2018/02/05/2484970/izvestiya-ruskoto-ministerstvo-na-otbranata-uvelichi-visochinata-na-poletite-na-su-25-v-siriya.html", "text": "Министерството на отбраната на Русия, след свалянето в сирийската провинция Идлиб на щурмовия изтребител Су-25, взе решение да увеличи височината на полетите на самолетите от типа в Сирия на над 5000 метра, пише Известия.\r\nНа такова разстояние от земята самолетите стават неуязвими за ракетите на преносимите зенитно-ракетни комплекси. Височината също гарантира сигурността от огъня на зенитните скорострелни оръжия и куршумите на обичайното стрелково оръжие.\r\nОсвен това източници от министерството на отбраната съобщиха, че е създадена работна група, която да уточни всички детайли около свалянето на изтребителя.  Виктор Турмаков", "date": "2018.02.05", "title": "Известия: Руското министерство на отбраната увеличи височината на полетите на Су-25 в Сирия"}
{"url": "http://www.focus-news.net/news/2018/02/05/2485007/pre.html", "text": "„Директорът на РИОСВ-Варна узакони решението на експертния съвет срещу газа в Генерал Тошево“, съобщава на първа страница вестник „Нова добруджанска трибуна“. Решението е по оценка на въздействието върху околната среда във връзка със заявеното инвестиционно намерение за добив газ в региона. Решението е с характер „не одобрявам“. \r\nВ ремонт е околовръстният път на Добрич, съобщава изданието. Дейностите са по ОП „Региони в растеж“. Изкърпване на дупки ще се извършва при подходящи метеорологични условия, целта е осигуряване на безопасност на движението на автомобили. \r\n„Кулинарен форум „Вкусът на Добруджа“ стартира в Добрич“, съобщава всекидневникът. Изданието е първо, то обединява представители на местния и ресторантьорски бизнес и производители на хранителни продукти в региона. Така Добруджа има шанс да си извоюва разпознаваемост, стил и признание. Вече се работи по логото на кампанията и всеки, който желае да подкрепи кампанията, ще може да залепя стикер с логото на витрината на свой магазин, ресторант, кафене или фирма. \r\n„В Община Генерал Тошево няма да се добива газ“, съобщава на първа страница другият регионален вестник - „Добруджанска трибуна“. Това е решението на Регионалната инспекция за околна среда и води във Варна. Решението за оценка на въздействието върху околната среда е издадено на 1 февруари. То вече е публикувано и на страната на РИОСВ – Варна в интернет. Експертният екологичен съвет е отхвърлил с 34 гласа „против“ доклада за въздействие върху околната среда. Кметът на добруджанската община е заявил, че е удовлетворен от решението.\r\n Осъден е ефективно обвиняем, заплашвал съдия и прокурор, съобщава изданието. Две години затвор е постановил Районният съд в Балчик. Мъжът е признат за виновен за това, че е обиждал съдия и прокурор по време на дело в Окръжен съд – Варна. \r\n„В Каварна отбелязаха 140 години от освобождението на града“, съобщава всекидневникът. Жители и гости на морския град са се поклонили по време на церемонията за поднасяне на цветя на паметника на „Защитата на Каварна“. Датата 4 февруари 1878 година е паметна за историята на града.", "date": "2018.02.05", "title": "Преглед на основните теми в добруджанския печат"}
{"url": "http://www.focus-news.net/news/2018/02/05/2485004/sofiya-vavezhda-se-vremenna-organizatsiya-na-dvizhenieto-za-ofitsialno-poseshtenie-na-prezidenta-na-malta.html", "text": "Въвежда се временна организация на движението в София за официално посещение на президента на Малта. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\nДо отпътуване на делегацията на 6 февруари 2018 г. на ул. „Ген. Гурко” между ул. „Дякон Игнатий” и ул. „Кн. Александър І”, от страната на хотела. \r\nДо приключване на мероприятието днес: \r\n- на ул. „Оборище” между ул. „Г. С. Раковски” и пл. „Св. Александър Невски”; \r\n- на северозападната дъга на пл. „Св. Александър Невски” между ул. „Оборище” и ул. „11-ти август”. \r\nОт 08.00 часа до приключване на мероприятието днес на бул. „Джеймс Баучър” между ул. „Златен рог” и бул. „Черни връх”. \r\nОт 08.00 часа до приключване на мероприятието на 6 февруари 2018 г.: \r\n- на ул. „Хан Крум” между ул. „Г.С.Раковски” и ул. „Уилям Гладстон”; \r\n- на ул. „Уилям Гладстон” между ул. „Хан Крум” и пл. „П. Р. Славейков”. \r\nОт 09.00 часа до приключване на мероприятието днес се забранява влизането на пътни превозни средства по ул. „Оборище” между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява постове за контрол и регулиране на движението.", "date": "2018.02.05", "title": "София: Въвежда се временна организация на движението за официално посещение на президента на Малта"}
{"url": "http://www.focus-news.net/news/2018/02/05/2485005/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на ПП ГЕРБ. Срещите с гражданите днес ще се проведат, както следва:\r\n- Даниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков”№ 1А;\r\n- Спартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\n- Вера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл. 91;\r\n- Александър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\n- Атанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл. 91.\r\nОбщинският съветник от ГЕРБ в Общински съвет – Пловдив Иван Вичков ще приема граждани на 6 февруари 2018 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 7 февруари 2018 г. ще се проведат приемни с граждани на общински от ГЕРБ в Общински съвет - Пловдив по следния график:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Георги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\n- Емил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница ”№5. \r\nНа 8 февруари 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\n- Ясен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;\r\n- Гошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.02.05", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/05/2485006/sofiyska-voda-vremenno-shte-prekasne-vodosnabdyavaneto-v-chast-ot-zh-k-sveta-troitsa.html", "text": "„Софийска вода” временно ще прекъсне водоснабдяването в част от ж. к. „Света троица“. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Зайчар“, жк. „Света троица“, се налага спиране на водоподаването от 10:00 до 18:00 часа на клиентите на „Софийска вода”, живеещи в участъка на ул. „Зайчар“ от ул. „Цар Симеон“ до ул. „Пиротска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зайчар“ ъгъла с ул. „Цар Симеон“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.05", "title": "„Софийска вода” временно ще прекъсне водоснабдяването в част от ж. к. „Света троица“"}
{"url": "http://www.focus-news.net/news/2018/02/05/2485008/denyat-5-fevruari-v-svetovnata-istoriya.html", "text": "2016 г. \r\nИзригва вулканът Сакураджима, който се намира над града Кагошима, Южна Япония. Той се намира на около 50 км от атомната електрическа централа Sendai.2015г. \r\nЕЦБ лишава Гърция от ключова ликвидна подкрепа. Международните кредитори засилват натиска си върху страната да изпълни сключените споразумения2014 г. \r\nСергей Абузов е новият министър-председател на Украйна.2002 г. \r\nКомпанията Pepsi заснема рекламен клип с участието на Бритни Спиърс на стойност 9 млн. долара. Той става най- скъпият клип в историята на САЩ.2000 г. \r\nВ Техеран е извършен неуспешен опит за атентат срещу президента на Иран Мохамед Хатами.1997 г. \r\nПод натиска на обществеността три швейцарски банки се съгласяват да прехвърлят 71 милиона долара на сметката на фонда за жертвите на Холокоста.1996 г. \r\nПървата генномодифицирана храна се пуска за продажба в британските супермаркети. Генетично модефицирано доматено пюре е пуснато в някои от хранителните магазини в Обединеното кралство. То е произведено от компания Зенека и е развивано в продължение на 10 години.1994 г. \r\nБомба експлоадира на централния пазар в Сараево, като убива 68 човека и ранява 200. Това е най-сериозното нападение по време на 22-месечния конфликт между босненски сърби, мюсулмани и хървати. Атаката е извършена в деня, когато лидерите на трите нации се събират, за да обсъдят каква ще е участта на града.1991 г. \r\nСтолицата на Киргизстан - Фрунзе е преименувана на Бишкек.1988 г. \r\nСАЩ обвиняват панамския диктатор генерал М. Нориега в контрабанда на наркотици.1986 г. \r\nАмериканецът Едуин Таунсенд става най-възрастния парашутист в света, като извършва скок с парашут на 90-годишна възраст.1982 г. \r\nАвиолинията Лейкър Айъруейс фалира, дължейки на банки и други кредитори 270 милиона паунда. След 4 часово съвещание на летище Гетауик в Лондон, собственикът на компанията Сър Фреди Лейкър, моли банка Клидесдейл да назначи неин наследник.1981 г. \r\nВ Брисбен, Австралия е създадено най-голямото желе в света. Обемът му е 35 хиляди литра.1976 г. \r\nАмериканката Мод Тал става най-възрастният водач в света, след като получава шофьорска книжка на 104 годишна възраст.1974 г. \r\nДъщерята на американски милионер издател е отвлечена. Пати Хърст, на 19 години, е със своя годеник в апртамента им в Бъркли, Калифорния, когато се почуква на вратата и нахлуват двама мъже и една жена. Годеникът й е принуден да легне на пода, след което е ударен по главата с бутилка от вино и завързан. Съсед, който чува шума се опитва да помогне, но и той също е завързан. Госпожица Хърст е сложена в багажника на бяла кола. Откуп не е поискан. Бащата на отвлечената е във Вашингтон по време на инцидента, но заминава незабавно, след като чува новината.1973 г. \r\nВ Торонто започва строежът на телевизионната кула Си Ен Тауър (553 м), която до 2007г. държи рекорда за най-високата сграда в света.1968 г. \r\nКораб потъва близо до бреговете на Исландия. Един човек, от деветнайст членния екипаж, е оцелял и е намерен два дена след потъването от исландски фермер. Оцеляването му учудва лекарите.1962 г. \r\nФренският президент Шарл дьо Гол обявява независимостта на Алжир.1953 г. \r\nСъстои се премиерата на анимационния филм на Уолт Дисни “Питър Пан”.\r\nУолт Дисни (псевдоним на Уолтър Елиас) е американски режисьор и аниматор. Роден е през 1901 г. Филмите му се отличават с напрегнат ритъм, изобретателен хумор и ефектна характеристика на действащите лица: \"Параходът Уили\" (1928 г.), \"Трите прасенца\" (1933 г.), \"Снежанка и седемте джуджета\" (1937 г.), \"Пинокио\" (1939 г.), \"Фантазия\" (1940 г.), \"Бамби\" (1942 г.), \"Спящата красавица\" (1958 г.), \"Сто и един далматинци\" (1961 г.). Носител е на 29 награди \"Оскар\". Умира през 1966 г.\r\nКрай на сладките ограничени в Британия. Деца от цяла Англия чупят своите касички и се отправят към най-близкия магазин за бонбони, защото това е първият ден без лимит на количеството закупени сладки неща.1949 г. \r\nГлавата на католическата църква в Унгария кардинал Й. Миндшенти е осъден на доживотен затвор по обвинение в шпионаж в полза на САЩ.1949 г. \r\nВ Иран е забранена партията на комунистите – ТУДЕ.1945 г. \r\nБританският премиер Чърчил пристига в Ялта.\r\nНа конни надбягвания в Мексико конят Голяма Ракета поставя световен рекорд по скорост – 70 км в час.1944 г. \r\nГестапо арестува във Франция английския разузнавач Мишел Олар, предал на Англия чертежите на ракетата “Фау-1”.\r\n“Фау-1” е крилата ракета (самолет снаряд), използвана от германската армия в края на Втората световна война. Двигателят им е пулсиращ, въздушно-реактивен, системата на управление а автономна. Стартовата маса на ракетите е 2,2 тона, масата на взривното вещество е 700 кг, дължината 7,6 м, разпереността на крилата е 5,3 м, скоростта е до 600 км/ч, далечината на полета им е до 370 км. Изстрелва се с помощта на катапулти. Първата бойна стрелба се провежда на 13 юни 1944 г.1928 г. \r\nВитамин Д е получен по изкуствен път.\r\nВитамин Д е открит през 1922 г. . Доставката на витамин Д е чрез храната, както при другите витамини, а също така се образува при облъчването на стеролите в кожата с ултравиолетовите лъчи от слънчевия спектър.\r\nГрупата Витамин Д включва противорахитични витамини - витамин Д2 /ергокалциферол/ витамин Д3 /холикалциферол/, витамин Д4, витамин Д5. Физиологичното значение на витамин Д се определя от участието му в обмяната на калция и фосфора. Той повишава резорбцията и отлагането им в костите спомага за превръщане на неорганичния фосфор в органичен, стимулира растежа. Дефицитът на витамин Д е един от основните фактори за развитие на рахита при децата.\r\nОсвен поддържане на калциево-фосфорната хомеостаза в организма, витамин Д има и други биологични функции. Понастоящем са открити рецептори за този хормон в клетките на мозъка, стомаха, панкреаса, млечната жлеза, кожата и имунните клетки. Увеличава синтезата на интерлевкин 2, което обуславя имуномодулиращия ефект на витамин Д.\r\nНай-богат на витамин Д е черният дроб на рибите. Известни количества се съдържат в животинските продукти: мляко, яйца, масло, черен дроб.1923 г. \r\nМусолини нарежда да арестуват лидера на италианските социалисти.\r\nБенито Мусолини (наричан Дуче) е италиански държавник. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След две години борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Министър-председател е от 1922 г. до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Смъртната присъда е изпълнена на 28 март 1945 г. Трупът му е окачен с главата надолу на една бензиностанция на Пиаца Лорето, Милано.1922 г. \r\nВ САЩ за първи път са изпробвани стоманени тенис ракети.1912 г. \r\nАртър Конан Дойл призовава да се забрани воденето на битки във въздуха.\r\nСър Артър Конан Дойл е популярен английски писател, автор на книги за детектива-любител Шерлок Холмс, на научно фантастична и приключенска литература, на исторически изследвания. Роден е на 22 май 1859 г. Съчинения: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915 г.); сборник с разкази \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на англо-бурската война и Първата световна война и др. Умира на 7 юли 1930 г.1904 г. \r\nВойските на САЩ напускат Куба след 5-годишна окупация.\r\nКуба е под испанско колониално управление от 1515 г. до 1898 г. САЩ подкрепят борбата на Куба за независимост и контролират острова от 1899 г. до 1902 г., когато тя получава независимост. Конституцията на Куба от 1901 г. затвърждава правото на САЩ на военна намеса в случай, че положението в страната се влоши. Американски морски сили се намесват през 1906 г.,1912-1913 г., 1917 г. и 1933 г. През Втората световна война САЩ построяват стратегическа база в провинция Гуантанамо. През 1957 г. американското правителство спира военните доставки за Куба, тъй като не е съгласно с управлението на Батиста и подкрепя съпротивителното движение на Фидел Кастро. През 1959 г. отношенията между Куба и САЩ се влошават. През януари 1961 г. двете държави прекъсват дипломатическите си отношения. Инцидентът от Залива на прасетата през 1961 г. е последван през октомври 1962 г. от Карибска криза. През февруари 1996 г. президентът Клинтън засилва американските санкции срещу Куба, след като кубинските военновъздушни сили свалят два леки самолета, изпратени от кубински емигранти противници на режима на Кастро.1901 г. \r\nАмериканският магнат Джон Пиерпон Морган създава империята “Юнайтед стейтс стил корпорейшън”.\r\nЮнайтед стейтс стил корпорейшън е американски металургичен тръст. Един от най-големите в САЩ и света. Създаден е през 1901 г. след обединението на 12 крупни компании. Тръстът е дело на Джон Морган с участието на други финансови магнати. Непрекъснато разширява своите предприятия, поглъщайки повече от 50 независими фирми от черната металургия и от други отрасли на промишлеността. Още в първите години на създаването си тръстът контролира около 66% от производството на стомана в САЩ и повече от 54% от находищата на желязна руда в страната. Заводите на корпорацията са разположени основно край градовете Питсбърг (Пенсилвания), Янгстаун (Охайо), Чикаго (Илинойс), Кливланд (Охайо) и др. Експлоатира находища на желязна руда във Венецуела и манганови находища в Бразилия. През 1953 г. тръстът взема контролния пакет акции на френски компании, имащи право на разработка на залежи от манганови руди в екваториална Африка.1875 г. \r\nВ своята енциклика римският папа Пий IX осъжда законите на Бисмарк и културната революция в Германия, наречена „културкампф”.\r\nПий IX (граф Джовани Мария Мастай-Ферети) е римски папа от 1846 г. до 1878 г.- най-дългият понтификат в историята на папството. През 1864 г. публикува т. нар. \"Силабус\" (\"Списък на съвременните заблуждения\"). Свиква първия Ватикански събор (1869 г.), който провъзгласява догмата на непогрешимостта на папата. Някои от неговите съвременници го наричат \"основател на съвременното папство\".1861 г. \r\nВ САЩ е патентована първата машина за смятане – аритмометър.1818 г. \r\nМаршал Жан Бернадот се възкачва на шведския престол под името Карл XIV.\r\nЖан Батист (1763-1844 г.) е френски маршал. Отличава се във войните на Френската революция и на Империята. Осиновен е през 1810 г. от шведския крал Карл ХIII. Родоначалник е на днешната шведска династия Бернадоти.1783 г. \r\nПри мощно земетресение в Калабрия загиват 50 хиляди души. Калабрия е полуостров в Европа, в Южна Италия, част от Апенинския полуостров. В периода 5 февруари – 28 март 1783 г. пет земетресения засягат полуострова.1762 г. \r\nФренският остров Мартиника е превзет от англичаните.\r\nМартиника е вулканичен остров в групата на Наветрените острови (в архипелага Малки Антилски острови), владение на Франция. Мартиника е открита от испанците през 1493 г., а колонизирането й от французите започва през 1635 г.1679 г. \r\nГерманският император Леополд І подписва мир с Франция.1649 г. \r\nПринцът на Уелс става крал Чарлз ІІ.На тази дата са родени: 1965 г. \r\nРоден е Георге Хаджи - румънски футболен треньор и играч. Той е футболистът с рекорден брой голове, отбелязани за националния отбор на Румъния. Хаджи е етнически арумън. Стадионът в град Констанца носи неговото име. Заради чудесната си техника и поглед върху играта е наречен „Марадона на Балканите“.1915 г. \r\nРоден е Робърт Хофстадър - американски физик. Завършва Принстънския университет (1938 г.). Работи в национално бюро по стандарти, а след това (1946 г.) в Принстънския университет. От 1950 г. е в Станфордския университет (професор от 1954 г.). Създава сцинтилационен брояч, в който като сцинтилатор се използва натриев йодид, активиран с талий и използван в гама-спектроскопията. Изучава космическите лъчи и каскадните дъждове, поразени от релативистките електрони. Лауреат е на нобелова наградата за физика (1961 г.).1878 г. \r\nРоден е Жан Бекерел - френски физик, член на Парижката академия на науките (1946 г.). Син на Анри Бекерел. Преподавател е в Парижкия университет. Изследва разпространението на поляризираните в кръг електромагнитни вълни в магнитна среда, аномалната дисперсия на парите на натрия, явлението на Зееман в плеохроични кристали и др. (съвместно с Х. Камерлинг-Онес). Умира на 4 юли 1953 г.1848 г. \r\nРоден е Шарл Мари Жорж Хюисман (псевд. Жорис Карл) - френски писател, член е на академията Гонкур. Автор е на: новелистичния цикъл “Ваза с аромати” (1874 г.), повестта “Марта …” (1876 г.), романа “Сестрите Ватар” (1879 г.), повестите “По течението” (1882 г.), “Дилема” (1887 г. ) и др.1840 г. \r\nРоден е Джон Бойд Дънлоп – английски ветеринар, изобретил пневматичните гуми.1840 г. \r\nРоден е Хайрем Максим Стивене – американски оръжеен конструктор, създал картечницата „Максим”.1778 г. \r\nРоден е Робърт Пил – английски министър-председател (1834-1835 г., 1841-1846 г.), основател на партията тори.На тази дата умират: 1999 г. \r\nУмира Василий В. Леонтиев - икономист. Роден е на 5 август 1906 г. Един от първите изследователи е на веригата вложения – произведена продукция. Учи в Петербургския университет. След дипломирането си продължава образованието си в Берлин. Икономически съветник на китайското правителство в продължение на няколко години, след това емигрира в САЩ. От 1932 г. до 1933 г. работи в Националното бюро за икономически изследвания във Вашингтон. Професор е в Харвард. Получава Нобелова награда за икономика през 1973 г.1947 г. \r\nУмира Ханс Фалада (псевд. на Рудолф Дитцен) - германски писател. Занимава се професионално с литература от 1932 г. Същата година издава романа “Какво по-нататък?”. През 1943 г. издава романа “Човек се стреми към върха”. По време на фашистката диктатура е преследван за антимилитаристичните си романи “Вълк сред вълци” (1937 г.) и “Железният Густав” (1938 г.). В следвоенните години е бургмистър във Фелдберг (окупиран от съвестките войски). Взема участие в Културбунда. Връх в реалистичното му творчество е романът “Всеки умира в единочка” (1947 г.) - за живота в Хитлерова Германия.1881 г. \r\nУмира Томас Карлайл – английски публицист, историк, философ, общественик. Роден е на 4 декември 1795 г. Завършва Единбургския университет (1814 г.). Идеите му се оформят под влиянието на немския романтизъм и класическия идеализъм (Й. Г. Фихте, Ф. В. Шелинг), в чиито дух е и философският му роман “Сартор Резартус” (1833-1834 г.). Според развитата в романа “философия на облеклото” целият свят и цялата история представляват поредица от сменящи се облекла - емблеми, в които е въплътена вечната Божествена същност, която е единствена реалност. Според Карлайл законите на света се определят от провидението и се откриват само от “избрани”, “герои”, които са единствените действителни творци на историята. Твърди, че “историята на света е биография на велики хора”. Героичното началото в обществото периодично отслабва и тогава скритите в тълпата разрушителни сили избухват навън, докато то отново не открие в себе си “истинските герои” (например Кромуел, Наполеон). Според Карлайл това е затвореният кръг на историята.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други;", "date": "2018.02.05", "title": "Денят 5 февруари в световната история"}
{"url": "http://www.focus-news.net/news/2018/02/05/2485009/cyprus-mail-izcheznaloto-balgarsko-momiche-v-kipar-se-e-zavarnalo-u-doma.html", "text": "14-годишното българско момиче, което бе в неизвестност от четвъртък, първи февруари, се е завърнало у дома си в Никозия, пише местното издание Cyprus Daily. От полицията са разкрили, че Ерика Найденова се намира в добро здравословно състояние, пише вестникът, като пояснява, че тя се е прибрала вкъщи в неделя. Не се съобщава какво е правила или къде е била по време на няколкодневното си отсъствие. \r\nEрика бе обявена за издирване в петък от родителите ѝ, след като момичето не се е прибирало в продължение на 24 часа. : Цанко Цолов", "date": "2018.02.05", "title": "Cyprus Mail: Изчезналото българско момиче в Кипър се е завърнало у дома"}
{"url": "http://www.focus-news.net/news/2018/02/05/2485011/blagoevgrad-kmetat-d-r-atanas-kambitov-shte-nagradi-nay-originalnite-pisma-ot-kampaniyata-za-detski-zhelaniya-do-dyado-koleda.html", "text": "Кметът на Благоевград д-р Атанас Камбитов за поредна година ще зарадва децата, пуснали своите писма в Кутията на Дядо Коледа. Това съобщиха от пресцентъра на Община Благоевград. В традиционната инициатива с помощта на жури бяха избрани най-интересните, оригинални, топли и искрени молби, описани от децата до белобрадия старец. В негов посредник до децата ще се превъплъти кметът Камбитов, който ще изпълни детските желания от 12.00 часа в 106 кабинет на Общината. \r\nИнициативата, която се провежда за пета поредна година, има за цел да насърчите въображението на децата. След като писмата биват прочетени обстойно, членове на специално сформирана комисия, отсяват най-оригиналните от тях и ги предават на кмета д-р Атанас Камбитов. И тази година, сред най-съкровените желания на децата са здраве, късмет и щастие за семейството.", "date": "2018.02.05", "title": "Благоевград: Кметът д-р Атанас Камбитов ще награди най-оригиналните писма от кампанията за детски желания до Дядо Коледа"}
{"url": "http://www.focus-news.net/news/2018/02/05/2485015/the-guardian-formalniyat-darzhaven-glava-na-severna-koreya-shte-poseti-seul.html", "text": "Ким Йън-нам, който заема поста на министър-председател и председател на президиума на Народното събрание на Северна Корея, ще застане начело на делегация от официални лица, които ще посетят Сеул по случай предстоящото начало на зимните олимпийски игри, пише британският вестник Guardian. Това ще е първата визита на държавна севернокорейска делегация в Южна Корея от 2014 г., припомня изданието, като отбелязва, че новината роди спекулации за разговори между Пхенян и Вашингтон в Пьончан, тъй като САЩ изпращат на Олимпиадата вицепрезидента Майк Пенс. \r\nСеверна Корея е обявила намерението си да изпрати делегация в южния си съсед в неделя чрез горещата линия, установена между двете държави. Ким че бъде придружен от трима други официални лица в рамките на насроченото за 9-11 февруари посещение. : Цанко Цолов", "date": "2018.02.05", "title": "The Guardian: Формалният държавен глава на Северна Корея ще посети Сеул"}
{"url": "http://www.focus-news.net/news/2018/02/05/2484996/ministar-ekaterina-zaharieva-shte-se-sreshtne-s-ministara-na-vanshnite-raboti-i-nasarchavane-na-targoviyata-na-malta-karmelo-abela.html", "text": "Заместник министър-председателят и министър на външните работи Екатерина Захариева ще приеме министъра на външните работи и насърчаване на търговията на Република Малта Кармело Абела. Това съобщиха от пресцентъра на Министерството на външните работи. Министър Абела е част от официална делегация, ръководена от президента на Република Малта Мари-Луиз Колейро Прека, която е на посещение в България в периода 4 - 6 февруари 2018 г. \r\nАкцент в разговора на двамата първи дипломати ще бъдат приоритетите на Българското председателство на Съвета на ЕС и ключовата за страната ни тема за европейската перспектива на Западните Балкани. Захариева и Абела ще обсъдят още Брекзит, бъдещето на Европейския съюз, общата миграционна политика, както и други теми от европейския и международен дневен ред. \r\nСлед срещата си Захариева и Абела ще направят изявления за медиите около 16.40 часа в МВнР.", "date": "2018.02.05", "title": "Министър Екатерина Захариева ще се срещне с министъра на външните работи и насърчаване на търговията на Малта Кармело Абела"}
{"url": "http://www.focus-news.net/news/2018/02/05/2484992/prezidentat-na-republika-malta-mari-luiz-koleyro-preka-shte-bade-na-darzhavno-poseshtenie-v-balgariya.html", "text": "На 5 и 6 февруари президентът на Република Малта Мари-Луиз Колейро Прека ще бъде на държавно посещение в България по покана на президента Румен Радев. Това съобщиха от прессекретариата на държавния глава. От 10.00 часа на площад „Св. Александър Невски“ ще се състои церемония по официалното посрещане на държавния глава на Малта. Мари-Луиз Колейро Прека ще положи венец пред Паметника на Незнайния воин. От 10.20 часа ще се проведе среща „на четири очи“ на президентите на България и Малта в сградата на „Дондуков“ 2. В 10.50 часа ще започнат пленарните разговори между двете официални делегации. От 11.30 часа Румен Радев и Мари-Луиз Колейро Прека ще дадат изявления за медиите в Гербова зала. В 14.30 часа в Националната художествена галерия държавните глави на България и Малта ще закрият провелия се в рамките на деня Българо-малтийски бизнес-форум. По време на форума ще бъдат подписани меморандуми за сътрудничество между Изпълнителната агенция за насърчаване на малките и средните предприятия и Trade Malta, между Българската търговско-промишлена палата и Малтийската търговска палата и между Бургаската търговско-промишлена палата и Търговската палата на Гозо. \r\nВ рамките на посещението си у нас президентът на Република Малта ще проведе срещи и с министър-председателя на България Бойко Борисов, с председателя на Народното събрание Цвета Караянчева, със зам.-министър председателя по правосъдната реформа и министър на външните работи Екатерина Захариева и с министъра на здравеопазването Кирил Ананиев. \r\nДържавният глава на Република Малта ще посети Столичната библиотека и ще разговаря със заместник-кмета на София по направление „Култура, образование, спорт и превенция на зависимости“ Тодор Чобанов. \r\nПо време на посещението си в страната, президентът на Малта ще бъде придружавана от съпруга си Едгар Прека.", "date": "2018.02.05", "title": "Президентът на Република Малта Мари-Луиз Колейро Прека ще бъде на държавно посещение в България"}
{"url": "http://www.focus-news.net/news/2018/02/05/2485014/pravoslavnata-tsarkva-pochita-pametta-na-sv-machenitsa-agatiya.html", "text": "На 5 февруари православната църква почита паметта на св. мъченица Агатия. Света Агатия, от старогръцки името означава \"добра\",  е родена в Палермо (Сицилия). Тя е живяла по време на римския император Декий (249-251), когато е имало жестоки гонения срещу християните. Агатия се славела се със своята красота, добродетел и знатен род. Родителите ѝ оставили голямо богатство, но тя малко ценяла земните блага.\r\nКогато местният управител Квинтиан пратил войници, тя спокойно отишла с тях в Катания. Подложена на жестоки мъчения, Агатия запазила силата на духа си и нищо не можело да я накара да се отрече от Христовата вяра. Славата на мъченическата ѝ смърт бързо се разнесла сред вярващите и веднага след нейната смърт християните построили църква над нейната гробница. Простата дреха, която тя обикновено носела, била поставена на гроба ѝ за спомен на нейното смирение.\r\nСпоред народните поверия жените празнуват днешния ден в чест на мъжете: да бъдат здрави и силни. Още сутринта булките омесват и пекат питки, мажат ги с мед и ги окичват със здравец. После невестите се събират на почерпка с вино, за да почетат съпрузите си.", "date": "2018.02.05", "title": "Православната църква почита паметта на св. мъченица Агатия"}
{"url": "http://www.focus-news.net/news/2018/02/05/2485017/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филма „Падение и спасение”. Това съобщиха от пресцентъра на Столична община. До 20.00 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, на ул. „Добри Войников” между ул. „Сава Огнянов” и бул. „Драган Цанков”.", "date": "2018.02.05", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2018/02/05/2485018/stara-zagora-prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-gerb-stara-zagora.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от  пресцентъра на партията. От 09:30 до 11:30 ч. в Чирпан приемна ще проведе Радостин Танев. Записвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” № 7.\r\nОт 16:00 до 18:00 ч. Радостин Танев ще бъде в Раднево. Записвания и информация на тел. 0885 023 895 – технически сътрудник Надежда Борисова или на адрес: ул. „Май” № 5.", "date": "2018.02.05", "title": "Стара Загора: Продължават редовните приемни дни за граждани, които провеждат народните представители от ГЕРБ – Стара Загора"}
{"url": "http://www.focus-news.net/news/2018/02/05/2485021/veliko-tarnovo-s-12-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 12 см се е повишило нивото на река Дунав при Свищов за изминалото денонощие, съобщиха от Хидрометеорологична станция - Свищов. Водният стоеж на реката е 358 см. Температурата на водата e 4.6 градуса. \r\nСлънчево и хладно ще се задържи над българския участък на Дунав днес. Временни увеличения на облачността са възможни в следобедните часове. Ще духа слаб северозападен вятър. Максималните температури ще са между 4° и 8°.", "date": "2018.02.05", "title": "Велико Търново: С 12 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/02/05/2485020/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това съобщиха за Радио „Фокус“ – Пловдив от Областното пътно управление. Не са постъпвали сигнали за сериозни пътни инциденти през последното денонощие. Остава забранено движението на моторни превозни средства над 12 тона през прохода Троян-Кърнаре и по пътя Поповица-Болярци. Трафикът на територията на град Пловдив е натоварен към този час на деня. Задръствания се образуват в централната градска част, по булевардите „Шести септември“, „Руски“, „Цар Борис III Обединител“ и „Христо Ботев“, както и по входно-изходните артерии на града.\r\nВесела КРЪСТЕВА", "date": "2018.02.05", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/02/05/2485019/veliko-tarnovo-zapochva-priemat-na-dokumenti-za-vklyuchvane-v-programata-na-obshtinata-za-asistirana-reproduktsiya.html", "text": "70 000 лева отпуска Община Велико Търново по програмата за асистирана репродукция. Това съобщиха от пресцентъра на Общината. Средствата във фонд „Ин витро” са заложени в бюджета за 2018 година, като към сумата влизат и преходните остатъци от предишните две години. Приемът на документи за включване в програмата започва от днес. Постъпленията във фонд „Ин витро” са целева помощ за семейства с репродуктивни проблеми – предназначението им е за изследвания, процедури и лечение на стерилитет. Желаещите могат да получат необходимите формуляри на документите за кандидатстване в центъра за услуги и информация, който се намира на партера в сградата на Община Велико Търново, или да ги намерят на сайта www.veliko-tarnovo.bg.\r\nПриемането на комплектите с документи ще продължи до 5 март. Те трябва да бъдат депозирани в центъра за услуги и информация. Кандидатурите ще бъдат обработени от специална комисия, в която участват лекари, акушер-гинеколози и юристи. Всяка двойка може да кандидатства за еднократна финансова помощ до 2 000 лева.\r\nПрограмата за асистирана репродукция е създадена през 2011 г., като заделените средства са 30 000 лева. По инициатива на кмета Даниел Панов бюджетът за фонд „Ин витро” е увеличен и през всяка от последните пет години бе в размер на 70 000 лева. През миналата година бяха отпуснати допълнителни средства – близо 14 000 лева. Над 13 000 лева от тези дарения бяха набрани по време на коледния благотворителен бал на Даниел Панов за 2016 година. Финансова подкрепа оказа и неправителствена организация от София. \r\n50 са новородените бебета, чиито родители са били включени в програмата от началото й до днес. Сред пеленачетата има и единадесет двойки близнаци.", "date": "2018.02.05", "title": "Велико Търново: Започва приемът на документи за включване в програмата на Общината за асистирана репродукция"}
{"url": "http://www.focus-news.net/news/2018/02/05/2485013/dimitar-glavchev-gerb-vav-feysbuk-veche-ne-e-ezik-na-omrazata-a-e-ezika-na-dyavola.html", "text": "Във „Фейсбук“ вече не е език на омразата, а е езика на дявола. Това заяви Димитър Главчев, експредседател на 44 Народно събрание, ГЕРБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nГлавчев следната тема: „Трагедията, сполетяла министъра на транспорта, информационните технологии и съобщенията Ивайло Московски“. „Стартираме днешното издание на „Беновска пита“ в един гнусен ден със спомена за едни гнусни прояви към едно човешко нещастие и една лична човешка трагедия – да загубиш детето си! Да помълчим ли, или да говорим!“, посрещна водещата своя гост Димитър Главчев. Той на свой ред каза: „Ако е по повод на тази трагедия какво да говорим? Има събития, при които няма какво да каже човек! Страхотна трагедия, съболезнования към Маринела и Ивайло! Господ да им дава сили, Бог да прости детенцето!“.\r\n„Ивайло, наистина затвори очи, стисни зъби и продължи нататък! Позволявам си да го кажа човешки, не на министъра, а на човека Ивайло!“, обърна се водещата към министъра на транспорта.\r\nДимитър Главчев заяви позиция и по въпроса: „Как можем да спрем езика на омразата в медиите?:. „Искам да говорим за онова, което се изля в социалната мрежа, така наречената свободна територия, там, където се намират всякакви творци – на словеса, на мисли, на предложения, на критики от лица, от субекти, които нямат имена, нямат лица, нямат тези. Живеят живота си, за да хейтят, за да получават 1, 2 или 10 лева за гадостите, които пишат!“, насочи разговора водещата Илиана Беновска към платените тролове и хейтъри в социалните мрежи. Димитър Главчев отговори, че си е спестил ченето на коментарите, но дори и не може да си помисли, че може да се злоупотребява така на фона на чисто човешка трагедия.\r\n „И аз щях да си го спестя, ако не ми го бяха казали децата ми, приятели, колеги журналисти. Не искам да оказваме чест на тези нищожества, защото няма друга дума за такива „писатели“! Но помните ли колко пъти сме говорили с Вас и колко пъти съм се мъчила да привлека и Вас, и много други хора на страната на това, че демокрацията си е демокрация, свободните социални мрежи са си свободни социални мрежи. Ние зачитаме правата на околните, само че не дадохме ли прекалено много права на онези, които би трябвало да имат повече задължения?“, попита водещата Илиана Беновска. Димитър Главчев отговори, че в случая дори не става въпрос за демокрацията, тук говорим за чиста човещина. Той продължи, че наистина размерите на езика на омразата стават застрашителни. „Не мога да си представя, че по такъв повод може да има нещо подобно. Това е изродско, нечовешко е!“, категоричен бе Главчев.\r\n„Даже дяволът би замълчал, не би дръзнал да словоблудства!“, каза Беновска. Събеседникът й отговори: „Точно това е езикът на дявола! Това вече не е език на омразата, а е език на дявола!“. Той продължи, че тук е много важна ролята на онези, които дават пример, на политиците. Според него езикът, който се използва в политическото пространство, явно е много заразен. \r\n„Вие сте хората, от които ние очакваме, не защото сме безпомощни, не се съмнявайте, че може би можем да се организираме срещу това, но това би означавало и организация срещу вас. Но вие, политиците, трябва да създадете някаква норма, която дори да противоречи на американското правило, на „Фейсбук“, на интернет пространството – всеки да има право, пък какъвто ще да бил той, да каже каквото му дойде на ум! Трябва да има някаква мярка!“, призова водещата Илиана Беновска. Гостът и се съгласи и добави, че трябва да има и реакция, да се блокират подобни постове в социалните мрежи. Според водещата обаче мащабът вече е много голям. „За какво е тази социална мрежа, за употреба от кого?“, попита тя. „Очевидно има нещо много счупено в човешките взаимоотношения, за да се стигне до подобно нещо! Не съм си представял, че може да има подобно нещо. Не става въпрос, че се отнася за колега и приятел – на най-големия ти враг да не се случва такова нещо! На най-големия си враг не трябва да пожелаваш такова нещо да се случи!“, категоричен бе Главчев. \r\n„Не мислите ли, че е крайно време да седнете политиците, да се погледнете в очите и да кажете – с риск да загубим от популярността си ние ще сложим норма докъде може да се стигне в човешкото издевателство! Защото това е убийство с думи!“, призова още веднъж водещата Илиана Беновска. Димитър Главчев отговори, че това е повече от убийство. \r\n„Но какво да направим? Ще кажете – закон не можем да създадем, защото той ще противоречи на нормите на демокрацията, на свободата на словото! Докога ще кокетничите, пък и ние, журналистите, с така наречения „обикновен човек“, който е станал автор? Всички в момента са журналисти, оператори, философи, законодатели в този „Фейсбук“! Ако забелязвате повечето от тях нямат лица, нямат имена. Те са с някакви картинки на красавици, на кучета, на бойци, знамена. Никаква информация не черпим за тях къде живее, къде работи, какво е направил в този живот – добро или лошо, за кого?“, попита водещата Илиана Беновска. Димитър Главчев отговори, че не би се съгласил, че тук става въпрос за обикновения човек, защото всъщност обикновените хора са нормалните хора. \r\n„Аз съм разговаряла с подобни „писатели“ и с държатели на такива „писатели“. Има цели фирми, които са наели такива „писатели“ и им плащат – на ден, на публикация, на персона. Той живее от това – да ти срине света. И знаете ли колко струва това? 1 лев, 5 лева, 10 лева! По-рано струваше 50, сега е много по-малко!“, обясни водещата Илиана Беновска. Димитър Главчев отговори, че това наистина е много жалко. Той продължи, че познава хора, срещу които пишат страхотни небивалици, а самите те няма как да се защитят. „Наистина такива измишльотини има не само във „Фейсбук“, но и във вестниците. И когато започне да се тиражира една новина, човекът, за когото е тиражирана, не може да реагира, то няма и трибуна. Това вече е в чудовищен размер и всеки трябва да се замисли докъде стигаме!“, призова бившият председател на парламента. \r\n„Искам да Ви кажа, че част от тези субекти, персони, които си позволяват да печелят от болката на другия, от злепоставянето му, от трагедията му, ако щете, казват, че го правят, защото са безработни, нямат условия за реализация и така преживяват, хранят се от това. Ще Ви го кажа още по-жестоко – те пият кръвта на жертвите си в интернет и от това живеят! Вярно ли е?“, попита водещата Илиана Беновска. Димитър Главчев отговори, че просто не знае какво да каже. Той обясни, че всеки престъпник си има мотив за това, което е извършил. Тук вече говорим за ценности, разбирания и т.н. \r\n   „Какво ще направим ние? Ще пренесем в политиката този език на омразата, така модерното, което вече всички го казваме с наслаждение, като нещо ежедневно – хейтене? Ще пренесем в журналистиката жълтите новини? Гадостите ще са брейкнюз на първа линия, на първа страница? Със задъхани гласове ще разказваме кой кого е убил, изнасилил, кой какво е откраднал, това ли е животът ни?“, попита водещата Илиана Беновска. Димитър Главчев отговори, че не му се ще точно той да й обяснява, че именно това най-много продава в журналистиката. „Нали гледаме все развитите демокрации. Къде в сутрешните блокове има такива сблъсъци от сутринта?“, попита политикът от ГЕРБ. Водещата отговори, че например в Македония няма такива неща, но в Гърция има и обясни: „В средноразвитите с проблеми, които вече са стъпили по пътя на демокрацията и са се качили на пързалката на демокрацията!“. Димитър Главчев коментира, че в никакъв случай животът не трябва да се „захаросва“, трябва да се показват и отрицателните новини, но не може да се набляга само на тях и да се търси сблъсък. Според него това води до израждане на отношенията между хората.\r\n„Не можем ли да го забраним? Имаме ли смелост, или кокетството с публиката ни е по-важно? Ще Ви дам един много драстичен пример – в Полша забраняват аборта. Много драстично! Ние не можем ли да забраним жълтите новини и омразата, което е човешко?“, попита водещата Илиана Беновска. Димитър Главчев отговори, че тук трябва да седнат заедно политици и медии. Водещата му отговори, че не може да се съгласи, защото това означава бягане от отговорност и заяви: „Заедно нищо не правим! Трябва да има норма, закон! Както има закон, че на червено не се минава и получаваш съответните наказания, така и тук трябва да се сложи един червен семафор, според мен! Може да звучи абсолютно като ограничаване свободата на словото, но може би, за да научиш някого да разполага със свободата си, първо трябва да му я ограничиш, за да свикне да я цени!“, коментира водещата Илиана Беновска. Димитър Главчев отговори, че досега не се е замислял върху това нещо. Иначе е ясно, че забраните са предмет на различни законодателни актове.\r\n„Ще Ви кажа един житейски пример. Едно от децата ми като беше малко все искаше да пипа котлона. Не пипай, не пипай, не пипай! Пипаше, гореше си ръцете! Накрая аз жестоко хванах ръката, сложих я, изгори се, с извинение, казвам нещо много жестоко. Престана да се пипа котлона! Може би трябва някой да „изгори” за това, че „гори” други хора! Някой „автор”, тези „авторите” трябва да „изгорят”! Трябва някъде да свети червен светофар и този червен светофар е закон!”, каза водещата Илиана Беновска. Димитър Главчев отговори, че нещата наистина трябва да се облекат в някаква законова форма. Той уточни, че в момента наистина не е готов за такъв разговор, защото той е много сложен и многоаспектов.\r\n   „Знаете ли защо е това според мен и не правя откритие. Още едно дете загина тази седмица, едно ромско дете беше разкъсано от едно куче. Направи ли Ви впечатление, че всички първи новини по сайтове, вестници, радиа започваха с това колко кръв имало в къщата на кучето? Даже я показваха с наслаждение, от разкъсаното дете. А никой не си зададе въпроса дали, ако това дете беше оживяло, неговите родители – майка, баща, баба – щяха да го научат на онова стихотворение, което президентът на ЕС Доналд Туск произнесе на български език, „Отечество любезно, как хубаво си ти!”? Защото може би те не го знаят и нямаше да научат детето на това стихотворение. И „пръст“ да не го знаят и да не го научат имате и вие, политиците, с политиката в образованието и към малцинствата, и ние медиите, защото на първи план изкарахме кръвта, а не ценностната система, не стойностите на един живот!”, коментира водещата Илиана Беновска. Димитър Главчев отговори, че точно затова е призовал заедно да направят един закон и това не е бягство от отговорност. Според него обществените отношения се регулират точно по този начин – като се обсъждат между тези, които засягат. \r\n„Обаче само си говорим! Вие медиите направете норма – казваше министър-председателят Борисов по повод на такива неща. Няма да стане! Законодателят кове нормите!”, отбеляза водещата Илиана Беновска. Гостът й отговори, че „Фейсбук“ е социална медия и не попада под никакви регулации. Водещата отговори на свой ред: „По американски не попада! Но трябва да се намери, както се опитваме сега например да си изясним искаме Истанбулската конвенция или не във вида, в който е! Така трябва да си изясним искаме ли да консумираме този „Фейсбук“ във вида, в който е! Отговаря ли той на нашата народопсихология, или той руши и мъничкото останали ценности и смисъл в живота на хората! Какво ще правят тези млади, които растат и са свикнали още от сутринта да ги започват с убийства, кражби, разправии и вечерта да ги завършват по телевизията със същите работи?”. Димитър Главчев още веднъж подчерта, че електронните медии подлежат на регулация от СЕМ, докато „Фейсбук“ изобщо не подлежи на регулация. „И какво от това? Значи да продължаваме да търпим „Фейсбук“ да сее езика на омразата, да възпитава насилие, да възпитава всепозволеност, да възпитава безнаказаност, да отчайва хората, които искат в този живот да съградят нещо хубаво и да поощрява онези, които рушат твоя живот, твоите ценности?”, попита водещата. Събеседникът й отговори, че всяка една медия би трябвало да възпитава в добро и това трябва да важи и за „Фейсбук“. Опонентите обаче ще кажат, че трябва да се показват всички аспекти от живота. „Но къде е теренът на изграждане, на възпитание, училището, семейството?”, попита водещата Илиана Беновска. Гостът й отговори, че тук трябва да има съвместни действия. „Ако едното звено отслабне, тогава започваме да събираме плодове, които не желаят нито родителите, нито учителите!”, подчерта Главчев.\r\n „Аз си задавам един въпрос, онзи ден, след като се случи това с детенцето на Ивайло, се замислих за пореден път защо вие, политиците, започнахте да се изразявате чрез „Фейсбук“? Тоест значи вие узаконяване тази гнус, която може да ти съсипе целия живот, да се подиграе с теб, да те разкъса в твоята мъка?”, попита водещата Илиана Беновска. Димитър Главчев отговори, че все пак не можем да твърдим, че само това го има във „Фейсбук“. Водещата попита, след като все пак негативните неща преобладават, не може ли политиците да се откажат да анонсират политики в социалните мрежи. „Един такъв бунт не може ли да направите?”, попита тя. Събеседникът й отговори, че е възможно, но не знае какъв ще бъде ефектът. Тук е и въпросът какви приятели имаш във „Фейсбук“. „Какво спира Бойко Борисов да спре да се излъчва ш публикува във „Фейсбук“? Да, вероятно ще изгуби почитатели? Какво ще загуби Бойко Борисов, ако каже – понеже за съм против езика на омразата, против безнаказаността, липсата на правила, липсата морал във „Фейсбук“ – спирам да оповестявам за известно време каквото и да било във „Фейсбук“?”, попита водещата Илиана Беновска. Димитър Главчев отговори, че ако се спре изобщо да се комуникира във „Фейсбук“, това спира и положителното общуване също. „То тогава ще остават само „лошите” във „Фейсбук“!”, заяви бившият председател на парламента. \r\nВ разговора бе коментирана и Истанбулската конвеция. „Ще усъвършенства ли Истанбулската конвенция борбата с насилието срещу жените и децата в този си вид?”, попита водещата Илиана Беновска. Димитър Главчев отговори, че това е основната цел на документа. Според него обаче очевидно има и други текстове, които са смущаващи и това се е разбрало миналия месец. Той продължи, че не е склонен да приема твърденията, че ковнецията не е била обяснявана, тъй като до декември е царяло единодушие по темата. Според бившия председател на Народното събрание дебатът трябва да продължи и ако обществото не я приеме, тогава не трябва да се ратифицира. ГЕРБ са доказали, че винаги се съобразяват с общественото мнение. До декември обаче такъв въпрос изобщо не е съществувал. \r\n„Ефективен ли е ходът, че сезирахте Конституционния съд, защото съществува опасност и според мен е реална, Конституционният съд да каже, че не може да се произнася за някакви бъдещи събития?”, попита водещата Илиана Беновска. Димитър Главчев отговори, че такава вероятност наистина съществува, но все пак се надява Конституционният съд да се произнесе. „Тоест не се ли прикривате зад широкия гръб на Конституционния съд, за да се отървете от един дебат, който започна с фалстарт?”, попита водещата Илиана Беновска. Събеседникът й отговори, че в никакъв случай не става дума за такова нещо. Според него в една парламентарна република точно Конституционният съд е органът, който би трябвало да се произнася по подобни въпроси. \r\nБе обсъден още казусът с оставката на Делян Добрев. „Имаше решение на Народното събрание и се оказа, че неприемането е противоконституционно!”, обясни Димитър Главчев. „Говорите за оставката на Делян Добрев, който си подаде оставката, вие гласувахте, че не позволявате да напусне Народното събрание и БСП сезира Конституционния съд дали това е конституционносъобразна постъпка Народното събрание да гласува волеизявлението на един народен представител!”, поясни водещата Илиана Беновска. Димитър Главчев на свой ред обясни, че трябва да има решение на парламента за освобождаването на народен представител, така е процедурата. Няма как да се приеме решение без да има гласуване. Още повече, че има и други оставки на народни представители, които не са били приемани, това не е първият случай. Имало е трикратно гласуване на оставката на кмета на Варна Иван Портних. „Тогава имаше друга интрига, опозицията просто искаше да попречи на Иван Портних да стане кмет на Варна!”, отбеляза водещата Илиана Беновска. Димитър Главчев отговори, че това е било точно така. Тогава народният представител се е обърнал към Конституционния съд, който е постановил, че не могат да го задържат в Народното събрание. „Не е пръв случаят. Записано е в решението на съда, че председателят на Народното събрание не е обнародвал в държавен вестник решението за Делян Добрев. Председател на Народното събрание тогава съм бил аз. Не е обнародван проектът за решение. Ама кажете ми как да обнародвам нещо, което не е прието? В държавен вестник се обнародват само актове, които пораждат правни последици! Представяте ли си неприета оставка аз да обнародвам, че е приета”, обясни Димитър Главчев.\r\nТой заяви позиция и относно проблемите в системата БАЦИС. „Защо толкова много достъп е имало с една и съща парола?”, попита водещата Илиана Беновска. Димитър Главчев отговори, че това се случва през 2016 г., в доклада са посочена 9 места, които са уязвими и за 3 месеца 8 от тях са отстранени. „Добре, но все пак  не е нормално, г-н Главчев, колкото и да сте правоверен гербаджия, всички да имаме една и съща парола и да не се знае кой влиза и кой излиза!”, настоя водещата Илиана Беновска. Гостът й отговори: „Ако това ми е правоверността, значи не съм толкова правоверен! Естествено, че не е нормално, установено е това нещо и е отстранено!”.\r\nБе дискутирана и следната тема: „Отношенията на президента Румен Радев с премиера Борисов и с Народното събрание“. „Президентът Румен Радев добър партньор ли е и силен коректив ли е? Няма да обсъждам много от нещата, които той каза, които той си позволи да каже за парламента в един тон, който може би е допустим за него. Но ще отбележа само едно. Той каза – защо министър-председателят Бойко Борисов не е обсъдил предварително с него намерението да оповести при срещата си с канцлера Меркел, че ще организира в България среща на най-високо равнище между ръководството на ЕС и президента на Турция Ердоган. Само една шеговита забележка ще направя – президентът и министър-председателят живеят през една ограда, двете резиденции образно казано. Образно казано – ако министър-председателят е искал, е щял да прескочи дувара, да отиде да почука на вратата на президента и да каже – виж какво, дай да обсъдим това! Радев какъв извод трябва да си направи от това, че Борисов не му е съобщил?”, попита водещата Илиана Беновска. Димитър Главчев отговори, че ако говорим за конкретния случай, то още няма ясна дата и не се знае дали тази среща ще се състои в България. „Иначе това с прескачането на оградата никъде не се случва, ако ще да живеят врата до врата. Има си протокол, това не са комшии в този вид, в който ние познаваме комшийските отношения!”, категоричен бе Главчев.\r\n„Има ли обаче комшийски отношения в другия смисъл на думата – близост между президента Радев и министър-председателя Борисов?”, попита водещата Илиана Беновска. Събеседникът й отговори, че премиерът и президентът имат конкретни задължения, които са записани точно в Конституцията. Основната функция на президента е да олицетворява единството на нацията. „Вие си отговорете на въпроса какво е единството на нацията при това олицетворение! Аз не искам да говоря повече. Неприемливо ми се струва отношението на който и да е президент, ако то е неуважително към Народното събрание, тъй като сме парламентарна република!”, категоричен бе Димитър Главчев. Според него институциите трябва да действат съвместно, за да подобряват живота на тези, които са ги избрали. „Всеки от президентите е имал политически пристрастия, но е хубаво да се потискат тези пристрастия, поне за пред широката публика, а най-добре е да не се превръщат в пристрастеност!”, заяви Главчев.\r\nДимитър Главчев коментира също: „Избирането на антикорупционния орган“. „Предстои да се изберат председателят и съставът на антикорупционния орган. Очакванията на опозицията са да си сложите свой човек, да си нагласите свои комисари. Как ще оборите упреците и как ще работи този антикорупционен орган?”, попита водещата Илиана Беновска. Димитър Главчев отговори, че този орган ще подлежи на парламентарен контрол, какъвто не би имал, ако го избира някой друг. „Така че оборвам ги веднага – с такава мощна опозиция няма как да се случи това! Смятате ли, че опозицията, която виждате как действа в парламента, би позволила нещо подобно? Там има преекспониране на факти в такъв размер, пък камо ли да се случи това, което казвате!”, категоричен бе той. Ако пък ръководството на органа се назначава от държавния глава, тогава не би могъл да се осъществява контрол. Още повече, че предложенията на опозицията за назначаването на директор на антикорупционния орган са били на ръба на Конституцията. \r\n„Опозицията се опитва да компрометира фигурата на досегашния председател на КОНПИ Пламен Георгиев, която комисията знаете, че е с най-високите резултати в Европа по борба с корупцията. Мащабите на различните държави са различни, но относително ние сме с най-висок резултат!”, отбеляза водещата Илиана Беновска. Димитър Главчев отговори, че може да приемем, че това е тактиката на опозицията. \r\nТой заяви позиция и относно: „Опозицията“. „Ефективна ли е опозицията и вдига ли тя качеството на управлението? знаете, че когато имаш силен спаринг партньор и ти тренираш по-добре!”, попита водещата Илиана Беновска. Димитър Главчев отговори, че в сравнение с предишни парламенти опозицията е силна, има двукратно увеличение на броя. Друг е въпросът с качеството на темите, които се повдигат. Най-ярък пример за това е бил вотът на недоверие, който всъщност се е превърнал в дебат между Елена Йончева и Делян Добрев. \r\n„Значи опозицията е добър, силен спаринг партньор, така ли?”, попита водещата Илиана Беновска. Събеседникът й отговори: „Хубаво би било по общонационални теми да не се боксираме, а заедно да работим по тях!”. Според него е било странно избирането точно на началото на европредседателството за внасянето на вота на недоверие. Още повече, че се е знаело, че министър-председателят и повечето министри точно в този момент ще имат многобройни международни срещи, затова обвиненията на БСП, че премиерът не присъства в пленарна зала, не са сериозни.\r\nДимитър Главчев цитира изказване на Антон Кутев от БСП, който е заявил, че БСП могат да свалят правителството само ако активизират улицата. Според бившия председател на Народното събрание това трудно ще се случи, защото хората отчитат как живеят. „Смятате ли, че БСП може да го осъществи в едно парадоксално съжителство с бизнеса, който ще протестира на 28-ми февруари срещу цените на тока?”, попита водещата Илиана Беновска. Събеседникът й отговори, че всеки може да протестира в една демократична държава. „Още повече, че премиерът Бойко Борисов понесе първия токов удар по време на първия си мандат, когато именно заради цените на тока си подаде оставката!”, отбеляза водещата Илиана Беновска. Гостът й отговори, че преди всеки протест се водят доста широки дискусии, за да се види в какви рамки може да се реши проблемът, който съществува. „Ако опозицията търси непременно въоръжена борба, тъй като това е изначално заложено в природата на тази опозиция, която е в момента, това е друг въпрос. Трябва да си изяснят в крайна сметка какво искат, дали са наследник на БКП, а те са, тъй като си броят конгресите!”, категоричен бе Димитър Главчев. Той попита дали от БСП още смятат, че приватизацията е била „разбойническа”, тъй като лидерът им е бил участник в тази приватизация. Той отбеляза също, че сега БСП прегръщат християнските ценности покрай споровете около Истанбулската ковнеция, но точно те са наследници на тези, които са взривили църквата „Света Неделя” през 1925 година. \r\n   „Корнелия Нинова ще остане ли лидер на БСП при така създалата се обстановка вътре в ПЕС срещу БСП и лично срещу нея по повод Истанбулската конвеция?”, попита водещата Илиана Беновска. Събеседникът й отговори, че този въпрос всъщност не би трябвало да е насочен към него, а към ръководството на БСП. „Това, което казах с приватизацията и за това, че има такъв лидер БСП е лупинг на лидера на БСП, като лупингът в политиката не носи такива аплодисменти, както във военновъздушните сили. Тази фигура в политиката не носи такива дивиденти. Това е местен лупинг. Това с Истанбулската конвенция е лупинг на международна сцена. Въпрос на решение си е и на привържениците на БСП, и на ръководството на БСП кой ще им е лидер, не ми задавайте на мен този въпрос!”, завърши Димитър Главчев разговора си с Илиана Беновска в предаването “Беновска пита” по Радио К2 и Канал 3 на 4 февруари 2018 година.", "date": "2018.02.05", "title": "Димитър Главчев, ГЕРБ: Във „Фейсбук“ вече не е език на омразата, а е езика на дявола"}
{"url": "http://www.focus-news.net/news/2018/02/05/2485022/shumen-predimno-mokri-sa-patishtata-i-oblastta.html", "text": "Предимно мокри са пътищата в област Шумен, предаде репортер на Радио „Фокус“-Шумен. Времето е с разкъсана облачност, до ясно. Въведено е ограничение за  движението на автомобили над 3,5 тона по пътя Секулово – Тодор Икономово между км 9 и км 16, поради компрометирано състояние на мостово съоръжение. Въведен е обходен маршрут. В сила е и забраната за товарни автомобили над 10 тона по пътя Радко Димитриево – Друмево, обходът е Шумен - Овчарово - Друмево. Върбишки проход остава затворен за всички видове пътни превозни средства. Без ограничения е движението през Ришки проход.\r\nИвелина ИВАНОВА", "date": "2018.02.05", "title": "Шумен: Предимно мокри са пътищата и областта"}
{"url": "http://www.focus-news.net/news/2018/02/05/2485025/pazardzhik-ogranicheno-e-dvizhenieto-na-avtomobili-nad-12-tona-po-patya-belovo-yundola.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи.  По високите и усойни места на Родопите и Средногорието има частично заледени и заснежени пътни участъци. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.05", "title": "Пазарджик: Ограничено е движението на автомобили над 12 тона по пътя Белово -  Юндола"}
{"url": "http://www.focus-news.net/news/2018/02/05/2485016/burgas-zapochva-vtoriyat-etap-ot-rehabilitatsiyata-na-ul-al-lermontov.html", "text": "Започва вторият етап от рехабилитацията на ул. „Ал. Лермонтов“ в Бургас. Това съобщиха от пресцентъра на Община Бургас. От 08.00 часа, във връзка с втория етап от рехабилитацията на ул. „Ал. Лермонтов“, се налага тя да бъде затворена в участъка от ул. „Славянска“ до ул. „Шипка“ по време на строително-монтажните дейности от съображения за безопасност. \r\nОбщина Бургас предварително се извинява за причиненото временно неудобство и разчита на гражданите да се съобразяват с въведената временна организация на движение.", "date": "2018.02.05", "title": "Бургас: Започва вторият етап от рехабилитацията на ул. „Ал. Лермонтов“"}
{"url": "http://www.focus-news.net/news/2018/02/05/2485023/sport-filadelfiya-iygals-specheliha-parviya-si-superboul.html", "text": "„Филаделфия ийгълс“ победиха петкратния шампион „Ню ингланд пейтриътс“ с 41:33 и спечелиха 52-рото издание на „Супербоул“. Това бе първа победа за отбора от Филаделфия на престижния в САЩ турнир, която отне възможността „пейтриътс“ да спечелят втора поредна титла и шеста в историята на отбора, с което щяха да изравнят рекорда на „Питсбърг стийлърс“.", "date": "2018.02.05", "title": "Спорт: „Филаделфия ийгълс“ спечелиха първия си Супербоул"}
{"url": "http://www.focus-news.net/news/2018/02/05/2485026/pregled-na-osnovnite-temi-v-shumenskiya-pechat.html", "text": "„Хиляди левове плаща Община Шумен заради недобросъвестни шофьори“ е водещото заглавие във вестник „Шуменска заря“. Само за изминалата седмица на територията на община Шумен пътнотранспортни произшествия, поради несъобразена скорост и шофиране под въздействие на упойващи вещества, са причинили материални щети на стойност около 15 хил. лева. В нощта срещу петък на кръстовището на бул. “Мадара“ и ул. “Добруджа“ (бившият магазин “Млад техник“) „Фолксваген голф“ с транзитни номера буквално отряза светофарната уредба. „МБАЛ – Шумен е увеличила приходите си от дейност с 61 000 лв.“, пише изданието. „Министерството на здравеопазването има план за оптимизиране и преструктуриране на МБАЛ – Шумен, с всичките последващи мерки, които ще дойдат от него“, заяви по време на парламентарния контрол здравният министър Кирил Ананиев. „Бюджетът на Община Каолиново е над 11 млн. лв.“, информира ежедневникът. Бюджетът на Община Каолиново за 2018 г. бе приет от Общински съвет в края на миналата седмица. Той е на обща стойност 11 257 763 лв., в т. ч. преходен остатък от миналата година в размер на 2 670 444 лв. В бюджета за настоящата година планираните разходи за делегираните от държавата дейности са 5 343 459 лв., за местните дейности 5 721 382 лв. и дофинансиране на делегираните от държавата дейности с местни приходи с 192 922 лв. Интервюто в броя е с Любомир Христов, кмет на Шумен.", "date": "2018.02.05", "title": "Преглед на основните теми в шуменския печат"}
{"url": "http://www.focus-news.net/news/2018/02/05/2485028/kyustendil-do-150-metra-e-namalena-vidimostta-po-patishtata-v-regiona-zaradi-magla.html", "text": "До 150 метра е намалена видимостта по пътищата в региона заради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. Проходими при зимни условия са пътищата на територията на областта, на места пътните настилки са влажни и хлъзгави. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.05", "title": "Кюстендил: До 150 метра е намалена видимостта по пътищата в региона заради мъгла"}
{"url": "http://www.focus-news.net/news/2018/02/05/2485031/varna-narodniyat-predstavitel-ot-gerb-vladimir-valev-organizira-priemna-za-grazhdani.html", "text": "Народният представител от ГЕРБ – Варна Владимир Вълев ще има приемен ден за граждани. Това съобщиха от пресцентъра на ПП ГЕРБ. Той ще отговаря на въпроси на варненци от 10.00 до 12.00 часа в клуба на ГЕРБ на ул. „Г. Бенковски” №1 в града. Записвания могат да се правят на тел: 052/600 015.", "date": "2018.02.05", "title": "Варна: Народният представител от ГЕРБ Владимир Вълев организира приемна за граждани"}
{"url": "http://www.focus-news.net/news/2018/02/05/2485030/stefan-radev-kmet-na-sliven-nay-vazhniyat-ni-prioritet-e-finansovoto-ozdravyavane-na-obshtinata.html", "text": "Най-важният приоритет  пред Сливен е финансовото оздравяване на Общината. Това каза в сутрешния блок „Добро утро, България на Радио „Фокус“ кметът на Сливен Стефан Радев. По думите му общият размер на общинския бюджет възлиза на 100 милиона лева. Той подчерта, че в последните 2 години от над 25 милиона просрочени задължения, към днешна дата община Сливен има само седем. По думите му няма особена разлика в размера на бюджета през тази и миналата година, но отчете, че има промяна в бюджетния подход. Според кмета общината полага големи усилия през последните години и върху реализирането на големи инвестиционни проекти. „Може би проектите, за които най-много говорим през последните години са инфраструктурните проекти около комуникацията на централната градска част, кръстовището на „Розова градина“, която в момента е с подписан договор с изпълнителна фаза „проектиране“. Очаквам през февруари да бъде издадено разрешение и за строеж. През февруари започваме и с пробива на улица „Г.С. Раковски“. Това са проекти, стояли десетки години на дневен ред в Сливен и вярвам, че вече ще можем да ги реализираме“, каза Стефан Радев. Той допълни, че се работи и по реконструкция на бул. „Хаджи Димитър“, финансирана от правителството с проект от края на 2017 година. \"Друг мащабен проект, финансиран от държавата, е свързан със санирането на 51 жилищни сгради в Сливен\", отбеляза кметът. Според Радев ще се подеме и проект, касаещ градския транспорт в общината, част от програмата „Региони в растеж“.", "date": "2018.02.05", "title": "Стефан Радев, кмет на Сливен: Най-важният ни приоритет е финансовото оздравяване на Общината"}
{"url": "http://www.focus-news.net/news/2018/02/05/2485029/pazardzhik-intenziven-e-trafikat-po-tsentralnite-ulitsi-i-krastovishta-v-grada.html", "text": "Интензивен е трафикът по централните улици и кръстовища на Пазарджик в началото на работната седмица, предаде репортер на Радио „Фокус“ – Пазарджик. Пътните настилки са сухи. Струпване на автомобили има в района на Кооперативния пазар, Стоковата борса, гарата, автогарата, както и при областната болница. Повече товарни автомобили се движат и по околовръстния път на града. Не работи единият светофар на ул. „Пловдивска“ след КАТ, след като падна от силния вятър.\r\nАлбена ЖИЛЕКОВА", "date": "2018.02.05", "title": "Пазарджик: Интензивен е трафикът по централните улици и кръстовища в града"}
{"url": "http://www.focus-news.net/news/2018/02/05/2485027/stamen-yanev-balgarska-agentsiya-za-investitsii-golemite-investitsionni-proekti-za-yanuari-na-2018-g-sa-10-a-za-tsyalata-2017-sa-31-za-2016-24-a-za-2015-12.html", "text": "Големите инвестиционни проекти за януари на 2018 г. са 10, а за цялата 2017 са 31, за 2016 – 24, а за 2015 – 12. Това заяви Стамен Янев, изпълнителен директор на Българската агенция за инвестиции, в разговор с Илиана Беновска в предаването “Беновска пита” по Радио К2 и Канал 3, съобшиха от екипа на предаването.\r\nЯнев коментира актуалната тема: „Размерът на чуждестранните инвестиции“.\r\n“Сигурно помните какво каза министърът на икономиката Емил Караниколов, че преките чуждестранни инвестиции за 2017 година са били по-малко спрямо 2016 година. Той го обяснява с избори, промени, които са настъпили. Но какво е прагматичното обяснение”, попита Беновска. \r\nСтамен Янев отоговри, че не е редно да спори с шефа си, но инвестициите за 2017 година са повече в сравнение с инвестициите от 2016. БНБ и статиската прави сравнение за определени периоди. Към настоящият момент статистиката показва периода януари-септември 2017 и същия период за 2016 година, който е по-силен. В предварителните данни за отчета на инвестициите липсват все още окончателните данни за размера на преките чуждестранни инвестиции в България. От октомври 2016 година започва обратният процес по излизане на ивестиции. Дори само за периода януари-септември 2017 г обема на инвестициите е повече сравнено с цялата 2016 година. \r\nСтамен Янев посочи, че за 2015 година БАИ е сертифицирала 12 проекта. Това означава големи инвестиционни проекти, зад които държавата е застанала. За 2016 година тези проекти са 24, а за 2017 година са 31 проектите. В първите дни на 2018 година има 10 такива проекти, като общият им обем е на стойност 600 млн лева. Докато за цяла 2017 година са 350 млн лева. Това е резултат от усилена работа. Работи се интензивно с нови инвеститори. Само преди седмица БАИ са успели да убедят един сериозен турски инвеститор, голям доставчик на големи немски автомобилни концерни, да се установи в България. Разговорите по привличане на нов сериозен инвеститор продължават около година и половина. \r\n Янев заяви позиция и относно: „Пролемите пред бизнеса“.\r\n“За да бъде привлекателна една държава за инвеститорите, трябва да има върховенство на закона, правов ред, липсва на престъпност, устойчивост на управлението, закони, които подкрепят инвестиционния процес, а не го затрудняват, инфраструкутра и работна ръка”, добави Беновска. \r\nМакрон говори за проблеми с работната ръка, но казва, че социалната държава не трябва да мисли за затваряне на работни места, а за опазването на хората. Голямото предизвикателно е да се даде перспектива на хората и да се премахне неравенството в подготовката и образованието, посочи Стамен Янев.Образованието през целия живот кара човека да се развива, затова Министерство на икономиката чрез оперативните програми насърчава образованието. Една от мерките е свързана с това да се помогне на инвеститора да дава квалификация на своите кадри. Образованието е сериозна инвестиция, която е и рискова, но рисковите  инвестиции понякога са доста печеливши. \r\nВ разговора бе обсъдена и темата: „Промени в Закона за насърчаване на инвестициите“.\r\n“Говорите доста небюрократично, което е добре, за да може да бъде обяснен инвестиционния процес не като някакво влизане на някакви капитали, а да подчертаете сякаш, че това е избиране на земята, на мястото, на което да осъществиш своята дейност, а то трябва да е привлекателно. Какви промени искате в Закона за насърчаване на инвестициите”, попита Беновска.\r\nСтамен Янев отговори, че се стремят в БАИ недостатъците да ги превърнат в преимущество. Той предложи да се изгради гъвкав пакет от насърчителни мерки, отговарящи на нуждите на инвеститора. Освобождаване от данък за година-две за важни финансови мерки за инвеститорите. Ако има пакет от насърчителни мерки, например костюм определен размер, няма той да се свие или уголеми, затова се търси индивидуален подход към всеки инвеститор, посочи Стамен Янев. \r\n Той коментира още: „Развитието на регионите“.\r\n“Доколко прогнозите в краткосрочен и дългосрочен аспект, които се изготвят от правителствените програми съответстват на това да се прогнозира развитието на индустриалните и техническите възможности, които трябва да се развият в определение региони. Ние ли диктуваме и си търсим инвеститор за определен регион или нагаждаме регион към определен инвеститор, за да го избере”, попита Беновска. \r\nСтамен Янев каза, че трябва да се планира и да се поставят цели, за да вървиш напред. Все повече запивания има от страни на инвеститори за Северозападния регион. Без стратегически инвеститори, Северозапада съвсем ще се обезлюди. Инвеститори, които оперират във високотехнологичния сегмент, проявяват интерес към този регион. Това е възможност за хората да получат допълнителна квалификация. \r\nБе дискутирана и следната тема: „Западните Балкани“.\r\n“Предстои кръгла маса с всички агенции за инвестиции на Западните Балкани за иновациите. Възможно ли е Западните Балкани да проявяват интерес към инвестиции, след като при тях не е цветущо положението”, попита Беновска. \r\nИнтеграцията на Западните Балкани минава през съвместното участие в проекти в сферата на иновациите, посочи Стамен Янев. Кръглата маса е част от европредседателството. Ще се обърне внимание на това как Европа може да бъде лидер в сферата на иновациите. София е на трето място по условия за стартиращи компании. \r\nБяха обсъдени също: „Наградите инвеститор на годината“.\r\n“За 12-ти път ли се раздават наградите “Инвеститор на годината”. Какво е скритото послание на тези награди”, попита Беновска.\r\nБългария е едно добро място за правене на инвестиции, посочи Стамен Янев. Компаниите, избрали България, имат много успешни индустрии. Такъв пример е немска компания, в сферата на авио индустрията, която направи поддържаща база и ще я разшири за трети пореден път, което ще превръща в най-голямата европейска база. \r\nБеновска подари на своя гост книгата си “Беновска пита Ахмед Доган” и клубната тениска с въпрос “Защо?”. И попита защо млад човек се занимава с такива тежки задачи като инвестиционния процес. Шефът на БАИ отговори, че е на скоромните 40 години и има опит с управлението на една от големите консултантски компании в света. Той без проблем улови червената ябълка на водещата и обеща, че няма да изгние. Стамен Янев подари книгата “Кривата на щастието” на предаването на Илиана Беновска. Книгата съдържа кратки, вдъхновяващи истории, които говорят за силата на духа. “Няма недостатък, който да не може да бъде превърнат в преимущество”, завърши Стамен Янев, изпълнителен директор на Българската агенция за инвестиции участието си в предаването “Беновска пита” по Радио К2 и Канал 3 на 4 февруари 2018 година.", "date": "2018.02.05", "title": "Стамен Янев, Българска агенция за инвестиции: Големите инвестиционни проекти за януари на 2018 г. са 10, а за цялата 2017 са 31, за 2016 – 24, а за 2015 – 12"}
{"url": "http://www.focus-news.net/news/2018/02/05/2485037/pregled-na-osnovnite-temi-vav-velikotarnovskiya-pechat.html", "text": "„Яница Стойкова от Езикова гимназия е най-добрият млад преводач на България” е заглавие от първа страница на областния всекидневник „Янтра Днес”.  Яница Стойкова от Езикова гимназия „Проф. д-р Асен Златаров” стана най-добър млад преводач на България. Търновската ученичка е победител в 11-ото издание на конкурса по превод „Juvenes Translatores”, организиран от Европейската комисия. „Страстите в свищовската болница продължават“ е друго заглавие от днешното издание. След като за по-малко от седмица шефът на свищовската болница д-р Венцислав Михов бе отстранен и на следващия ден върнат на поста си еднолично от кмета Генчо Генчев, а неизвестен нападател наби д-р Иво Караджов, страстната седмица за общинското лечебно заведение продължава. „Директори и учители от училищата по изкуства се събраха в СУ „Ем. Станев“, пише още вестникът. Проблемите и перспективите пред училищата по изкуствата в страната обсъждаха на среща в СУ „Емилиян Станев“ директори и учители от цялата страна. „Полицаи от В. Търново помогнаха за задържането на шестима ало измамници“ е новина от криминалната хроника. На страниците на вестника ще откриете и статия, разказваща за три мащабни проекта за 12 млн. лв., които стартира Комитет „Асеневци“. \r\n„Благодетели преобразиха дома и върнаха надеждата на дядо Данчо от Караисен“ е заглавие от другия областен ежедневник „Борба“. Група доброволци от няколко града в България върнаха усмивката на болния Йордан Шошев от павликенското село Караисен, който живееше в огромна мизерия и нищета. „Захарен макет на желязната  църква „Св. Стефан“ в Истанбул на възпитаничка на ВТУ стана атракция при откриването на храма“ е друга тема от вестника. Захарен макет на прочутата желязна църква „Св. Стефан“ в Истанбул извая българката Мария Владимирова Озтюрк. Мария от години живее в Истанбул, корените ѝ са в Трявна. „Журналисти от Азербайджан снимат филм за Велико Търново“ е друга тема от всекидневника. Филм за Велико Търново и България снимат журналисти от Азербайджан. Екипът беше посрещнат в старата столица в петък, за да заснеме кадрите, които представят историята и културата на града. „Абитуриентката Яница Стойкова стана най-добрият млад преводач на България“, пише още ежедневника. В статията се разказва за възпитаничката на Езикова гимназия „Проф. д-р Асен Златаров“ и наградата ѝ от националния конкурс.", "date": "2018.02.05", "title": "Преглед на основните теми във великотърновския печат"}
{"url": "http://www.focus-news.net/news/2018/02/05/2485036/montana-deputatite-ot-gerb-dilyan-dimitrov-i-irena-dimova-organizirat-priemni-v-selata-gorno-tserovene-krapchene-i-blagovo.html", "text": "Народните представители от ГЕРБ-Монтана Дилян Димитров и Ирена Димова организират изнесени приемни за жителите на 3 села в община Монтана. Това съобщиха от пресцентъра на ПП ГЕРБ. На приемните ще присъстват и експерти от социалната сфера и земеделието.\r\nПриемната в с. Горно Церовене ще се проведе в кметството, намиращо се на ул.“Главна“ №28, от 9,30 до 10,30 ч. \r\nПриемната в с. Крапчене ще се проведе в кметството, намиращо се на ул.“Клокотница“ №1, от 11,00 до 12,00 ч. \r\nПриемната в с. Благово ще се проведе в кметството, намиращо се на ул.“Георги Томов“№25, от 12,30 до 13,30 ч.\r\nЗаписвания на тел.096 30 00 66, 0884 800 049, 0884 800 104 и в кметствата на селата.", "date": "2018.02.05", "title": "Монтана: Депутатите от ГЕРБ Дилян Димитров и Ирена Димова организират приемни в селата Горно Церовене, Крапчене и Благово"}
{"url": "http://www.focus-news.net/news/2018/02/05/2485035/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил”. В днешното издание на предаването ще говорим за реализираните съвместни проекти по Програмата за трансгранично развитие между България и Македония, както и за готовността на Община Кюстендил да кандидатства с нови проектни предложения по втората покана на програмата. Наш събеседник по темата ще бъде зам.-кметът с ресор „Социални услуги, програми и проекти” Радмила Рангелова. От началото на тази година започва да действа общински фонд за финансиране на местни инициативи. Повече за целта на фонда ще научим от общинския съветник и председател на читалище „Братство” Иван Андонов. Община Кюстендил обяви срок за записване на желаещи да участват в тазгодишния конкурс „Девойка кюстендилска пролет”. По темата ще разговаряме с Дима Укалска, началник на отдел „Култура и духовно развитие”, от която ще научим подробности и за по-интересните събития, включени в месечния културен календар. В предаването ще ви срещнем и с музейния експерт Мирослава Таскова, която ще представи темата на месечната детска музейна работилница, свързана с дейността на археолозите и реставраторите. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.02.05", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/02/05/2485034/ruse-narodniyat-predstavitel-svetlana-angelova-organizira-priemna-za-grazhdani.html", "text": "Народният представител от ГЕРБ - Русе Светлана Ангелова ще има приемна за граждани в централния офис на партията, намиращ се в търговски комплекс „Родина“ на ул „Чипровци” №2. Това съобщиха от пресцентъра на ПП ГЕРБ. Записванията стават на място в търговски комплекс \"Родина\", ет. 2, както и на тел. 082/82 52 64. \r\nПриемните на народните представители в областта се провеждат всеки понеделник, като срещите с граждани се случват дори те да не са обявени официално. Заедно с тях участват и общински съветници от ГЕРБ в Русе.", "date": "2018.02.05", "title": "Русе: Народният представител Светлана Ангелова организира приемна за граждани"}
{"url": "http://www.focus-news.net/news/2018/02/05/2485024/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални. \r\nНастилките са сухи, трафикът – интензивен. Времето е ясно, предимно слънчево и без намалена видимост. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента. Отворен за движение е прохода Шипка, но там все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.02.05", "title": "Габрово: Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2018/02/05/2485039/burgas-deputatite-ot-gerb-asya-peeva-i-galya-vasileva-organizirat-priemni-za-grazhdani.html", "text": "Народните представители от ГЕРБ - Бургас Ася Пеева и Галя Василева организират открити приемни за граждани. Това съобщиха от пресцентъра на ПП ГЕРБ. Ася Пеева ще приема от 10.30 часа в централата на партията в Бургас на ул. \r\n„Конт Андрованти 5”. Тя е член на Комисия по образованието и науката и на Комисия по взаимодействието с неправителствените организации и жалбите на гражданите. Всички желаещи могат да се запишат за среща на място в офиса на партията или на телефон 056/819 040.\r\nНа 5 февруари народният представител Галя Василева също ще се срещне с жителите на община Сунгурларе. Приемната ще започне в 11.00 часа в офиса на ГЕРБ - Сунгурларе на ул. \"Г. Димитров\" 9. Записвания могат да се правя на място или на телефон 0884 800 568. Галя Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в 44-то Народно събрание.", "date": "2018.02.05", "title": "Бургас: Депутатите от ГЕРБ Ася Пеева и Галя Василева организират приемни за граждани"}
{"url": "http://www.focus-news.net/news/2018/02/05/2485041/blagoevgrad-v-tsentara-za-lichnostno-i-tvorchesko-razvitie-na-detsa-se-otkriva-shkola-po-tsigulka.html", "text": "Школа по цигулка започва работа в Центъра за личностно и творческо развитие на децата на Благоевград. Това съобщиха от пресцентъра на Община Благоевград. Преподавател ще е талантливият цигулар Стоил Богданов. Той е роден в Благоевград. Завършва средното си образование в „НМУ Л. Пипков” - София със специалност цигулка. През този период участва в майсторските класове на Кеворк Мардиросян. През месец май 2006 г. е поканен като солист на оркестъра на Камерна опера Благоевград, където е и в момента. Участва във всички концерти и турнета на Младежката филхармония София, НМУ,,Л.Пипков” гр.София. Като студент в инструменталния факултет на НМА”Проф. Панчо Владигеров” - София попада в класа на професор Гинка Гичкова. През периода на обучението си в Академията се явява на майсторските класове през 2009 и 2010 г. на проф. Стефан Камиларов (Виена). Солист е на Академичен симфоничен оркестър на НМА „Проф. П. Владигеров“ - София, където изпълнява Й. С. Бах концерт за цигулка и оркестър а moll. През 2011 г. е поканен да изпълни същият концерт с оркестъра на Камерна Опера-Благоевград. Участва в редица концерти като солист и оркестрант.", "date": "2018.02.05", "title": "Благоевград: В Центъра за личностно и творческо развитие на деца се открива школа по цигулка"}
{"url": "http://www.focus-news.net/news/2018/02/05/2485033/vidin-natovaren-e-trafikat-po-glaven-pat-e-79-v-posoka-za-granichen-punkt-dunav-most-2.html", "text": "Натоварен  е трафикът по главен път Е-79 в посока за граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление - Видин. Той посочи, че  се движат  предимно тежкотоварни автомобили, най-натоварен е трафикът в участъка Дунавци - Видин. Пътните настилки в областта са сухи. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е натоварен в централната градска част, по булевард „Панония“ и на входно изходните артерии на града.\r\nАнна ЛОЗАНОВА", "date": "2018.02.05", "title": "Видин: Натоварен  е трафикът по главен път Е-79 в посока за граничен пункт „Дунав мост 2“"}
{"url": "http://www.focus-news.net/news/2018/02/05/2485038/dobrich-v-obshtinata-shte-se-provede-preskonferentsiya-vav-vrazka-s-proekta-hlyabat-koyto-ni-svarzva.html", "text": "Община град Добрич организира пресконференция от 10.00 часа в Заседателната зала в сградата на Общината по повод реализацията на проект „Хлябът, който ни свързва“, реализиран с финансовата подкрепата на „Културна програма за Българското председателство на Съвета на Европейския съюз 2018 г.\" на Национален фонд „Култура“. Това съобщиха от пресцентъра на Общината. Участие ще вземат зам.-кметът в направление „Хуманитарни дейности“ д-р Емилия Баева и ръководител на проекта и представители на Регионалния исторически музей и на Художествената галерия в града. Бенефициент по проекта е Община град Добрич, а партньори – Регионален исторически музей и Художествена галерия – Добрич. Общата му стойност е 20 000 лева. Той ще се реализира в периода 1 февруари 2018 г. – 31 май 2018 г. и предвижда организирането и провеждането на еднодневен празник на хляба, който ще се състои на 19 май 2018 г. на пл. \"Свобода\".", "date": "2018.02.05", "title": "Добрич: В Общината ще се проведе пресконференция във връзка с проекта „Хлябът, който ни свързва“"}
{"url": "http://www.focus-news.net/news/2018/02/05/2485044/the-dubrovnik-times-ear-frans-shte-sazdade-avioliniya-mezhdu-parizh-i-dubrovnik.html", "text": "Френската национална авиокомпания „Еър Франс“ ще създаде авиолиния между Париж и Дубровник тази година, пише The Dubrovnik Times, като се позовава на официална информация от компанията.\r\nДубровник ще  бъде втория хърватски град, в който ще кацат френски самолети, след като по-рано авиолиния бе установена и до столица Загреб. Считано от 14 юли, компанията ще пусне полети към хърватския град всеки четвъртък и събота до първи септември.: Цанко Цолов", "date": "2018.02.05", "title": "The Dubrovnik Times: „Еър Франс“ ще създаде авиолиния между Париж и Дубровник"}
{"url": "http://www.focus-news.net/news/2018/02/05/2485042/dobrich-shofyorite-da-se-dvizhat-s-povisheno-vnimanie-i-saobrazena-skorost-po-okolovrastniya-pat-na-grada-poradi-stesnyavane-na-ednata-patna-lenta-za-izvarshvane-na-remont.html", "text": "Шофьорите трябва да се движат с повишено внимание и съобразена скорост, спазвайки пътната сигнализация, по път II-97 Околовръстен път на град Добрич, поради стесняване на едната пътна лента за извършване на ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.02.05", "title": "Добрич: Шофьорите да се движат с повишено внимание и съобразена скорост по Околовръстния път на града, поради стесняване на едната пътна лента за извършване на ремонт"}
{"url": "http://www.focus-news.net/news/2018/02/05/2485040/vidin-spokoen-e-trafikat-na-trite-granichni-punkta-v-oblastta.html", "text": "Трафикът на  автомобили е с нормална интензивност на трите гранични пункта във Видинска област – „Дунав мост 2“, „Връшка чука“ и „Брегово“. Това съобщи за Радио \"Фокус\" - Видин дежурният служител от Гранична полиция.  Няма струпване на тежкотоварни автомобили на граничен пункт „Дунав мост 2“, на вход и изход от страната. На граничните пунктове със Сърбия във Видинска област „Връшка чука“ и „Брегово“ трафикът е спокоен, няма образувани опашки.\r\nАнна ЛОЗАНОВА", "date": "2018.02.05", "title": "Видин: Спокоен е трафикът на трите гранични пункта в областта"}
{"url": "http://www.focus-news.net/news/2018/02/05/2485046/sliven-patnite-nastilki-v-oblastta-sa-suhi-i-normalno-prohodimi.html", "text": "Пътните настилки  в  Сливенска област са сухи и нормално проходими, съобщиха от Областно пътно управление. Трафикът е интензивен, но без задръствания. Затворени за тежки автомобили над 10 тона са проходите Твърдишки и Вратник. Отворен е пътят Котел – Омуртаг.", "date": "2018.02.05", "title": "Сливен: Пътните настилки в областта са сухи и нормално проходими"}
{"url": "http://www.focus-news.net/news/2018/02/05/2485043/veliko-tarnovo-liturgiya-se-otsluzhva-v-pravoslavnite-hramove-v-grada-po-povod-sv-machenitsa-agatiya.html", "text": "Литургия се отслужва в православните храмове в града по повод св. мъченица Агатия, предаде репортер на Радио „Фокус“ – Велико Търново. Богослужението в катедралния храм „Рождество Богородично“ вече започна и десетки хора се събраха да запалят свещ за своето здраве и здравето на близките си.\r\nНа 5 февруари Българската православна църква  почита паметта на св. мъченица Агатия. Света Агатия, от старогръцки името означава „добра“, е родена в Палермо (Сицилия). Тя е живяла по време на римския император Декий (249-251), когато е имало жестоки гонения срещу християните. Агатия се славела се със своята красота, добродетел и знатен род. Родителите ѝ оставили голямо богатство, но тя малко ценяла земните блага. Когато местният управител Квинтиан пратил войници, тя спокойно отишла с тях в Катания. Подложена на жестоки мъчения, Агатия запазила силата на духа си и нищо не можело да я накара да се отрече от Христовата вяра. Славата на мъченическата ѝ смърт бързо се разнесла сред вярващите и веднага след нейната смърт християните построили църква над нейната гробница.\r\nСпоред народните поверия днес жените празнуват в чест на мъжете, за да са здрави и силни. По традиция още сутринта булките омесват и пекат питки, мажат ги с мед и ги окичват със здравец. После невестите се събират на почерпка с вино, за да почетат съпрузите си. На този ден имен ден празнуват Добрин, Добринка, Добромир, Добромира, Добри.\r\nЛуиза ТРАНЧЕВА", "date": "2018.02.05", "title": "Велико Търново: Литургия се отслужва в православните храмове в града по повод св. мъченица Агатия"}
{"url": "http://www.focus-news.net/news/2018/02/05/2485049/ombudsmanat-maya-manolova-darzhavata-tryabva-da-nakara-rabotodatelite-da-si-plashtat-zaplatite.html", "text": "Държавата трябва да накара работодателите да си плащат заплатите. Това каза омбудсманът Мая Манолова в предаването \"Денят започва\" по БНТ.  По повод това, че работниците, неполучили заплати от работодателите си, който пък са собственици на дружества, за които не е стартирала процедура по несъстоятелност, вече могат да поискат парите си от Фонда за обещетение, Мая Манолова коментира: \"Стана по най-трудния начин. Но добрата новина е, че след няколко поправки на поправките нещата вече са факт.\r\nПоследните промени се случиха на 1 февруари, малко преди края на пленарния ден с промени в закона за платежните инструменти, които препращат към закона за гарантиране на вземанията на работници от фалиращи предприятия. Вече окончателно работниците, които имат да получават заплати, дължими след 1 февруари 2015 година и по отношение на чиито работодатели е започнато производство по несъстоятелност, без всякакви други условия, могат да си получат дължимите суми от Фонда за гарантиране на вземанията при фалит на работодтеля\".\r\nМанолова посочи, че има тримесечен срок за подаване на заявления, който започва да тече от обнародването на закона в Държавен вестник, но и в момента могат да се подадат заявленията. Ако са подадени през януари и февруари, заявленията се считат за валидно подадени. По закон те се подават до териториалното поделение на НОИ по местоседалището на работодателя. Бланки се предлагат в териториалните поделения на НОИ, но ще бъде качена и на сайта на омбудсмана. Мая Манолова допълни, че ще настоява работниците да могат да подават заявления и по местонахождението на предприятието или цеха, в който са работили. По отношение на тези работници, които имат да получават заплати след 1 февруари 2015, но към техния работодател не е започнато производство по несъстоятелност, след 1 април те ще могат да се обърнат към Инспекцията по труда от тяхно име да започне тази процедура срещу фирмата. \"Това не решава истинският въпрос, че държавата трябва да накара работодателите да си плащат заплатите. Това е аварийното решение, това е крайното решение. Истинският проблем е с наглите работодотели, с работодатели рецидивисти като тези в Дупница\", отбеляза Манолова.", "date": "2018.02.05", "title": "Омбудсманът Мая Манолова: Държавата трябва да накара работодателите да си плащат заплатите"}
{"url": "http://www.focus-news.net/news/2018/02/05/2485051/varna-suhi-sa-patnite-nastilki-na-teritoriyata-na-oblastta.html", "text": "Предимно сухи са пътните настилки на територията на областта, предаде репортер на Радио „Фокус“ – Варна. По високите и усойни места има мокри участъци. Времето е предимно облачно, видимостта е добра. Трафикът по направленията за София, Добрич и Бургас се осъществява без ограничения. Все още по пътя Кранево - Варна при км 83+100 е ограничено движението на моторни превозни средства над 10 тона заради свлачище. Обходът е през участъка Кичево - Оброчище.\r\nДвижението във Варна е натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район „Аспарухово\". Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”, съобщиха от Дирекция „Инженерна инфраструктура и благоустрояване“.  В тази връзка ще има промяна и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул. „Първи май“ в кв. „Аспарухово“, като в участъка от ул. „Св. св. Кирил и Методий“ до ул. „Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно - от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nМарияна ВАЛЕНТИНОВА", "date": "2018.02.05", "title": "Варна: Сухи са пътните настилки на територията на областта"}
{"url": "http://www.focus-news.net/news/2018/02/05/2485050/sliven-natovareno-e-dvizhenieto-po-osnovnite-bulevardi-i-v-tsentara-na-grada.html", "text": "Натоварено е движението по основните булеварди и в центъра на града, предаде репортер на Радио „Фокус” – Сливен. В пиковите часове се образуват колони на кръстовищата на Кооперативния пазар, „Розова градина”, стария спортен магазин, Дамарски мост, старото зъболечение и автогарата. Трудности при преминаване има в някои от по-малките улици заради паркирани на пътното платно автомобили. Всички светофари в града работят нормално. Градският транспорт пътува по график. \r\nЛюдмила ЙОРГОВА", "date": "2018.02.05", "title": "Сливен: Натоварено е движението по основните булеварди и в центъра на града"}
{"url": "http://www.focus-news.net/news/2018/02/05/2485047/smolyan-magla-namalyava-vidimostta-po-patishtata-v-oblastta-povishena-e-opasnostta-ot-padashti-kamani.html", "text": "Проходими при зимни условия са пътищата в областта, съобщи за Радио „Фокус“ – Смолян дежурният в Областно пътно управление – Смолян. Времето е облачно, а на места видимостта е намалена заради мъгла. Пътните настилки по републиканските направления са мокри. Повишена е опасността от падащи камъни по всички пътища в областта, затова водачите трябва да шофират с повишено внимание и със съобразена скорост. През нощта не са постъпвали сигнали за инциденти по пътищата в региона. Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е интензивен в началото на работната седмица. Мъгла намалява видимостта в града. Натоварено е движението на автомобили по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.02.05", "title": "Смолян: Мъгла намалява видимостта по пътищата в областта, повишена е опасността от падащи камъни"}
{"url": "http://www.focus-news.net/news/2018/02/05/2485032/ekathimerini-hilyadi-se-vklyuchiha-v-protesta-za-imeto-na-makedoniya.html", "text": "Хиляди хора дойдоха в центъра на Атина в неделя за да протестират срещу включването на думата „Македония“ в името на бившата югославска република, като присъстващите бяха доста по-малко отколкото очакваха организаторите, коментира гръцкото електронно издание Ekathimerini. Съгласно данни на полицията, около 140 хил. души са се включили в демонстрацията, въпреки че според ръководителите, на площад „Синтагма“ и околностите са се били събрали почти милион души. \r\nОт офиса на премиера Алексис Ципрас отбелязаха, че митинга е привлякъл хиляди хора, но броят им е била далеч под „земетръсната“ цифра, посочена от организаторите. „Надеждите им да използват демонстрацията за политически цели не случиха“, се казва в становище от кабинета на министър-председателя. На свой ред, лидерът на най-голямата опозиционна партия Кирякос Мицотакис, заяви в една от социалните мрежи, че „гражданите са заявили ясно своето недоволство и липса на доверие в правителството, което е направило всичко възможно за да раздели Гърция в ключов по ключов за държавата въпрос“.: Цанко Цолов", "date": "2018.02.05", "title": "Ekathimerini: Хиляди се включиха в протеста за името на Македония"}
{"url": "http://www.focus-news.net/news/2018/02/05/2485048/svetlozar-petrov-ako-iskame-da-sme-shtastlivi-tryabva-da-badem-shtastlivi-na-rabota.html", "text": "Ако искаме да сме щастливи, трябва да бъдем щастливи на работа. Това каза Светлозар Петров, управител на компанията за комплексни HR услуги „Джоб Тайгър”, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. \r\nСветлозар Петров заяви позиции по следната тема: „Сайтовете за кариерно развитие, като посредник между търсещи и  предлагащи работа“.\r\n „Сайтът за кариерно развитие се казва „Джоб Тайгър” и Светлозар Петров е тук! Добре дошли! Да почнем от книгите, и Вие носите книга за щастието – „Ти си умен, успешен, но дали си щастлив”, Радж Рагунатан, това е много хубаво: „С пожелание за късмет и много щастие” (посвещение, написано от госта в подарената от него книга за водещата Илиана Беновска – бел.авт.)! Вие и Янев донесохте книги за щастието, това е добър знак, добро послание (по-рано, в предаването „Беновска пита”, изпълнителният директор на „Българската агенция за инвестиции” Стамен Янев подари на водещата Илиана Беновска книгата на Иво Иванов „Кривата на щастието” – бел. авт.). Заповядайте и ми кажете – как правите хората щастливи, когато си намерят работа, това е един от най-големите проблеми? А как правите и работодателите щастливи, когато пък успеете да им осигурите квалифициран и подходящ персонал?”, обърна се водещата Илиана Беновска към своя събеседник. „Ние изкарваме на работа по-голяма част от будното си време, особено в София. Ако искаме да сме щастливи, трябва да намерим начин на работа да бъдем щастливи, добри, кадърни, можещи, амбицирани, мотивирани хора.”, сподели роденият през 1969 г. в гр. Сливен предприемач.  \r\n„Напоследък са много малко, някак си, като геометрична прогресия намаляват. Казвам Ви го от опит. Всеки конкурс, който уреждаме ние – все по-малко подготвени, все по-малко мотивирани и с все по-голямо желание за повече пари, и за много по-малко работа.”, довери личното си становище водещата Илиана Беновска. „ Това, с парите – няма лошо, трябва да се изработят. Никой работодател, дългосрочно, не може да плаща повече отколкото изкарва, ще фалира. Факт е, че не достигат хората на пазара на труда. Шансът на всеки един работодател да намери хората, които му трябват, намалява, поради което трябва да влагаме допълнителни усилия. Обичайният подход е развитието на работодателската марка или Employer Branding („...Имиджът на дадена организация сред работниците и служещите в нея, и сред обществото. Не с какво име се ползват услугите или продуктите, а самата тя, в ролята на работодател...” – дефиниция на Светлозар Петров, публикувана в сайта jobtiger.tv – бел. авт.), както му казват.”, поясни строителният инженер, дипломирал се в Университетът по архитектура, строителство и геодезия, със специалност Промишлено и гражданско строителство.\r\n„Да, но това е малко по-висшата философия на работодателя. Човекът, който си търси работа, да го кажем най-простичко, вижда обява при Вас, публикувана, той праща своето CV (curriculum vitae, в превод – животоописание, кратка биография – бел. авт.) и го одобряват или не го одобряват. Вашата дейност къде е тук, като посредник между търсещия и предлагащия?”, попита водещата Илиана Беновска. „По отношение на сайта за работа – всъщност ние сме трансмисията. От една страна даваме на работодателя инструменти да си направи обявата хубава, съветваме го така, че да привлече хора, да направи обявата по-красива, но това е част от Employer Branding. Живеем в един визуален свят и вече текстът не е достатъчен, трябва да има и снимки, трябва да има видео.”, отговори магистърът от Техническия университет във Виена.\r\nСветлозар Петров коментира още: „Културата на кандидатите за работа“.\r\n„А да пращаш CV със снимка по бански, когато кандидатстваш за репортер? А да пращаш CV на английски, когато кандидатстваш за българско работно място?”, провокира водещата Илиана Беновска своя гост с извадка от личния си опит в подбора на персонал. „Такова е имал, такова е дал. Това означава, че имат много сбъркана представа какво прави един репортер. Има страшни чудеса като снимки. За съжаление законът не ни позволява да ги показваме.”, коментира Светлозар Петров, започнал кариерата си в България като компютърен специалист в Националната електрическа компания.\r\n„Питам Ви по отношение на културата на кандидатите за работа, защото всичко това минава като поток, като голяма река през Вашия сайт.”, уточни водещата Илиана Беновска. „Ние имаме секция, която съветва кандидатите как да постъпват, безплатно. Има много митове и легенди на пазара на труда, много митове и легенди за кандидатстването. Най-сериозната ни работа е, когато един кандидатства, CV-то му да стигне до работодателя и когато работодателят си напише обявата, тя да стигне до максимум хора.”, заяви оперативният директор на основания от „Българо-американския инвестиционен фонд” проект „Джоб Тайгър” (2000 – 2005 г.).\r\nВ разговора бе обсъдена и темата: „Възрастова категоризация на клиентите на сайтовете за кариерно развитие“. \r\n„Г-н Петров, няма начин да не сте си задавали въпроса и да нямате изследвания – повече млади ли са тези, които ползват електронния начин на търсене на работа, чрез Вашия сайт или се увеличават вече и хората на средна, пък и защо не на предпенсионна възраст?”, попитат водещата Илиана Беновска. „Като цяло, обявите за работа са инструмент, който върши по-добре работа на по-младите хора. Фактът, че хората, с напредването на опита им, когато си търсят работа, много по-често имат кому да кажат. Не става дума за връзки.”, анализира изпълняващият длъжността управител на „Джоб Тайгър”, след като през 2005 г. служителите на компанията за комплексни HR услуги (human resources – в превод „човешки ресурси” – бел. авт.) придобиват собствеността й от „Българо-американския инвестиционен фонд”.\r\n„Е, да де, ама като са по-възрастни, никой не ги иска.”, опонира водещата Илиана Беновска. „Това зависи от представите, от квалификацията. Има много показателни случаи, когато някакъв бизнес или професия изчезне и хората трябва да се преквалифицират, да си търсят работа. Това колко бързо ще си намериш работа зависи единствено от желанието ти за доквалификация, за  преквалификация. Друго, което съм срещал – по-възрастен човек отива на работа, началникът му млад, и казва: „не може на мене да ми казва какво да правя”. Да де, обаче така е избрана йерархията на фирмата.”, констатира носителят на приза „Бранд мениджър” за 2006 година.   \r\n„Аз съм имала случай – идва по-възрастен и казва: „къде  ще обядвам?”, при което по-младите го поглеждат и казват: „ние тука не обядваме!”. Разбирате ли манталитетното разминаване.”, попита водещата Илиана Беновска. „По-опитните, по-възрастните хора са работили дълго, изградили са си „име”. Аз работа много отдавна не съм си търсил, и преди да започна в „Джоб Тайгър”, просто защото имах „име” и ме канеха на работа.”, обясни създателят на форума за студентски стаж и кариера „Национални дни на кариерата”.\r\nСветлозар Петров заяви позиция и относно: „Обратната връзка между сайтовете за кариерно развитие и клиентите им“.\r\n„Доколко успявате да установите обратна връзка за реализацията или нямате това за цел?”, попита водещата Илиана Беновска. „Изключително трудно е да накараме работодателите или търсещите работа да дадат обратна връзка. Аз бих се радвал, би било полезно за много неща, но след като е приключил процеса, никой не си прави труда да влезе и да каже „назначен съм” или „назначих този”.”, отчете членът на настоятелството на Американския университет в България.\r\n„В коя сфера най-много се търсят кадри и каква специалност е най-много желана от търсещите работа? Тоест какво искат работодателите и какво искат кандидатите за работа?”, попита водещата Илиана Беновска. „Най-шумно търсят хора IT браншът и аутсорсингът на бизнес процеси. По-нататък – финансисти, счетоводители и в производството. Изключително тежък проблем с производствените предприятия, изключително тежък проблем с инженерите. Почти цялата 2017-та работихме за „Тракия икономическа зона” и за пловдивския регион. Трудно е, сега много се говори за внос на работна ръка. Северозапада, Северна, Централна България, има доста висока безработица. Дали от там ще поканим хора да живеят в Пловдив, вместо да отидат в Испания или ще каним от бесарабските българи, за да дойдат в България – според мене и едното, и другото все лесно стават.”, отговори членът на настоятелството на „Фондация на бизнеса за образованието”. \r\n„Защо се захванахте с тази посредническа роля между работодатели и търсещи работа?”, попита водещата Илиана Беновска, подарявайки на събеседника си клубната тениска на предаването „Беновска пита”.  „Имах една мечта – да си намеря работа през интернет и накрая почнах аз да търся на хората работа през интернет.”, заяви един от създателите на „Клуба на корпоративния дарител”. \r\nВодещата Илиана Беновска допълни подаръка си за изтъкнатия бранд мениджър с авторската си книга „Ахмед Доган” и традиционната за журналистката червена ябълка, финализирайки интервюто с думите: „И Ви пожелавам, и на Вас, като на политиците, да сте една негнила българска ябълка в областта, в която работите и да помагате на хората!”. „Не знам философски как се тълкува, но ако я изям навреме, няма да изгние.”, завърши с чувство за хумор Светлозар Петров разговора си с Илиана Беновска в ефира на „Радио К2” и „Канал 3” на 4 февруари 2018 година.", "date": "2018.02.05", "title": "Светлозар Петров: Ако искаме да сме щастливи, трябва да бъдем щастливи на работа"}
{"url": "http://www.focus-news.net/news/2018/02/05/2485052/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. В началото на деня частично мокри и хлъзгави са пътните настилки, а по усойните и планински райони – частично заледени и обработени. Няма въведения ограничения за движението на леки и товарни автомобили в област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През нощта няма регистрирани тежки пътни инциденти.\r\nЛивия НИНОВА", "date": "2018.02.05", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2018/02/05/2485055/sliven-obshtinskite-savetnitsi-ot-gerb-silviya-marinova-i-zhivko-minchev-shte-provedat-otkrita-priemna.html", "text": "Общинските съветници от ГЕРБ в Сливен Силвия Маринова и Живко Минчев ще проведат открита приемна. Това съобщиха от пресцентъра на партията. Приемната ще се проведе от 09.30 до 16.30 часа.", "date": "2018.02.05", "title": "Сливен: Общинските съветници от ГЕРБ Силвия Маринова и Живко Минчев ще проведат открита приемна"}
{"url": "http://www.focus-news.net/news/2018/02/05/2485058/dobrich-shte-bade-teglen-zhrebiy-za-razpredelyane-na-mestata-za-organiziraniya-ot-obshtinata-bazar-martenitsi-2018-na-ploshtad-svoboda.html", "text": "Добрич. Община град Добрич организира базар „Мартеници 2018“ на площад „Свобода“, по бул. „25 септември - пешеходна зона, на ул. „Христо Ботев” и на площад „Стария орех”. Той ще започне на 12 февруари и ще продължи до 3 март. Това съобщиха от пресцентъра на Общината. Търговската дейност по време на базара ще се осъществява по схема за разполагане, утвърдена от Главния архитект върху места, всяко с площ 1.5 кв. м. За местата в района на пл. „Свобода” и бул. „25-ти септември” – пешеходна зона дейността ще се извършва от еднотипни нестационарни съоръжения за търговия на открито с унифициран дизайн. Допустимият стоков асортимент е предлагане на мартеници, поздравителни картички и знамена. Местата по схемата на базара ще се предоставят чрез теглене на жребий от 10.30 часа в Голяма заседателна зала на Община град Добрич, на база подадени заявления за участие.", "date": "2018.02.05", "title": "Добрич: Ще бъде теглен жребий за разпределяне на местата за организирания от Общината базар „Мартеници 2018“ на площад „Свобода“"}
{"url": "http://www.focus-news.net/news/2018/02/05/2485054/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е слънчево, но студено. Температурите варират между минус 3 и минус 10 градуса. Духа слаб вятър. Лифтовите съоръжения работят. Не са регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.05", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/05/2485056/blagoevgrad-normalno-se-osashtestvyava-preminavaneto-na-avtomobili-prez-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за Радио „Фокус“ – Пирин от пункта. На останалите пунктове по българо-гръцката граница движението също е нормално.\r\nЛивия НИНОВА", "date": "2018.02.05", "title": "Благоевград: Нормално се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/02/05/2485061/dobrich-usloviyata-za-patuvane-v-oblastta-sa-dobri-patnite-nastilki-sa-suhi.html", "text": "Условията за пътуване в област Добрич са добри, пътните настилки са сухи, предаде кореспондентът на Радио „Фокус” – Варна. Няма затворени пътища в областта. Без промяна е организацията на движение на автомобили. \r\nОграничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. В Добрич започна изкърпване на Околовръстния път. Времето в областния център е облачно, тихо е, температурата е около 3 градусa. \r\nЖулиета НИКОЛОВА", "date": "2018.02.05", "title": "Добрич: Условията за пътуване в областта са добри, пътните настилки са сухи"}
{"url": "http://www.focus-news.net/news/2018/02/05/2485060/blagoevgrad-magla-namalyava-vidimostta-na-mesta-v-grada-chast-ot-patnite-nastilki-sa-mokri.html", "text": "Мъгла намалява видимостта по пътищата в Благоевград, предаде репортер на Радио „Фокус“ – Пирин. Натоварен е трафикът в областния център, на места се образуват колони от автомобили. Пътните настилки са частично мокри и хлъзгави. През нощта няма регистрирани инциденти на пътя. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nЛивия НИНОВА", "date": "2018.02.05", "title": "Благоевград: Мъгла намалява видимостта на места в града, част от пътните настилки са мокри"}
{"url": "http://www.focus-news.net/news/2018/02/05/2485059/pregled-na-osnovnite-temi-vav-varnenskiya-pechat.html", "text": "„Зачестяват случаите на варицела, грипът отстъпва“ е заглавие от първа страница в днешния брой на варненския вестник „Черно море“. За периода 26 януари – 1 февруари регистрираната в РЗИ – Варна остра заразна заболeваемост се движи в характерните за сезона граници, съобщиха от ведомството. Регистрирани са 35 случая на чревни инфекции, срещу 22 от предходната седмица. От въздушно-капковите инфекции, които не включват грип и остри респираторни заболявания, са регистрирани 100 лица, срещу 58 за предходната седмица. 74 от тях са заболелите от варицела и 26 от скарлатина. „Разработват стратегия за здравеопазването“ е друга тема в броя. Стратегия за здравеопазването ще бъде разработена през настоящата година във Варна. Това съобщи в студиото на сутрешния блок на телевизия „Черно море“ – „Утро в нашия град“ с водещ Иван Барбов, Анастасия Георгиева, директор на ресорната общинска дирекция. В нея ще бъдат заложени както дългосрочни, така и краткосрочни цели. Тя ще се базира на научни анализи, които ще бъдат проведени съвместно с Медицинския университет. „Надграждат метадоновата програма“, допълва вестникът. Програма за психосоциална програма на лица, зависими от психоактивни вещества, ще съпътства метадоновата програма във Варна. Това обяви директорът на общинската дирекция „Здравеопазване“ Анастасия Георгиева в студиото на сутрешния блок на телевизия „Черно море“ – „Утро в нашия град“, с водещ Иван Барбов. „Проф. Емил Ковачев: Над 50 млн. лв. ще струва строежът на нова АГ болница“, четем още в броя. Над 50 млн. лв. би струвал строежът на нова АГ болница във Варна, заяви проф. Емил Ковачев, управител на СБАГАЛ „Проф. д-р Димитър Стоянов“, в студиото на предаването на телевизия „Черно море“ – „Посоки.eu“, с автор и водещ Елена Кирова. „Идеята да се построи нова АГ болница се обсъжда отдавна, но това е много скъп проект. Грубият строеж ще струва между 7 и 10 млн. лв., но оттам нататък следват разходите за оборудва- нето и за покриването на другите изисквания. България е част от ЕС и е нужно всичко да е съобразено с европейските норми. Няма как част от наличното оборудване да се пренесе в друга сграда, тъй като апаратурата е пригодена точно за тази“, разясни проф. Ковачев. „Температурен рекорд отчетоха във Варна на 2 февруари“, информира изданието. Температурен рекорд бе измерен в петък във Варна. Около 14 часа термометрите показваха 18 градуса, с което тазгодишният 2 февруари се превърна в най-топлия за последните 100 години. Досегашният температурен рекорд беше 15,4 градуса, измерени през 2002 г. Във всички градове на Североизточна България в петък бяха подобрени температурните рекорди. Най-студено на 2 февруари във Варна е било през 1929 г. Тогава са били измерени минус 18,1 градуса. „Експерт: Акция „Лукс“ е показна“ е друго заглавие в броя. Обявеният от прокуратурата старт на акция „Лукс“ е показна PR кампания, смята Симеон Симов – управляващ съдружник в консултантска и одиторска фирма. В НАП има необходимата база данни, за да се извършват регулярни проверки на собствениците на скъпи автомобили и имоти, и то за 6 годи- ни назад, без това да се афишира изрично, каза експертът в студиото на предаването на телевизия „Черно море“ – „Посоки. eu“, с автор и водещ Елена Кирова. „Обновяват морската научна инфраструктура във Варна“, информира още изданието. Предстои да тръгне финансирането от националния бюджет на пътна карта за инфраструктурата за устойчиво развитие в областта на морските изследвания. Това съобщи за в. „Черно море” проф. д-р Атанас Палазов, зам.-директор по международното сътрудничество в Института по океанология, който е координатор на консорциума, създаден за нейната реализация. По неговите думи тя е обвързана с участието на България в европейската инфраструктура (Euro-Argo) и е част от актуализираната Национална пътна карта за научна инфраструктура за периода 2017 -2023 г., приета с решение на Министерския съвет ( № 354 от 29.VІ.2017 г.).", "date": "2018.02.05", "title": "Преглед на основните теми във варненския печат"}
{"url": "http://www.focus-news.net/news/2018/02/05/2485045/ivan-petrinski-gl-redaktor-na-v-k-balgarski-novini-v-atina-sporat-za-imeto-na-makedoniya-veche-e-spor-za-badeshteto-na-balkanite-i-evropa.html", "text": "Спорът за името на Македония вече е спор за бъдещето на Балканите и Европа. Това коментира в сутрешния блок „Добро утро, България“ на Радио „Фокус“ Иван Петрински, главен редактор на в-к „Български новини“ в Атина. Той подчерта, че именно заради това над Гърция и Македония има огромен външен натиск. \r\n„Както знаете, и двете страни са подложени на международен натиск за окончателно решение на този вече 25-годишен спор. Той много отдавна е надскочил регионалното ниво, това вече е спор за бъдещето на Европа, за бъдещето на Балканите. Вече не може да говорим за едни ежби между две съседни държави - коя е по-стара и на коя принадлежи името. Тук става въпрос и за дрънчене на струната на национализма“, коментира още журналистът. \r\nСпоред Иван Петрински вчерашния протест, проведен в тази връзка в Гърция, едва ли ще окаже влияние на външната политика на страната по отношение на спора за името на Република Македония.", "date": "2018.02.05", "title": "Иван Петрински, гл. редактор на в-к „Български новини“ в Атина: Спорът за името на Македония вече е спор за бъдещето на Балканите и Европа"}
{"url": "http://www.focus-news.net/news/2018/02/05/2485065/mvr-chetirima-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Четирима души са загинали в катастрофи в страната през изминалото денонощие. Това съобщиха от пресцентъра на МВР. Пътните произшествия са 14, трима души са с опасност за живота, а 24 са ранени. В София са станали 3 тежки и 65 леки катастрофи, загинал е един човек. От началото на месеца в катастрофи са загинали шестима души, ранени са 64. От началото на годината в страната са станали 508 катастрофи. Загиналите са 48, а ранените- 635.", "date": "2018.02.05", "title": "МВР: Четирима души са загинали в катастрофи в страната през изминалото денонощие"}
{"url": "http://www.focus-news.net/news/2018/02/05/2485066/burgas-edin-chovek-e-postradal-pri-katastrofa-mezhdu-tri-avtomobila-na-patya-sozopol-burgas.html", "text": "Верижна катастрофа с три автомобила е станала на пътя Созопол - Бургас, съобщи за Радио „Фокус“ - Бургас говорителят на ОДМВР - Бургас Цветелина Рандева. Пътният инцидент е регистриран около 08.30 часа. Вероятната причина е движение на моторните средства без спазване на дистанция и движение с несъобразена с пътните и атмосферни условия скорост. От катастрофата има един пострадал човек, който е с леки наранявания, оплакал се е от болки в гърба и е откаран за преглед в УМБАЛ - Бургас за медицински преглед. Движението в района не е затруднено.\r\nМария РУСЕВА", "date": "2018.02.05", "title": "Бургас: Един човек е пострадал при катастрофа между три автомобила на пътя Созопол - Бургас"}
{"url": "http://www.focus-news.net/news/2018/02/05/2485067/pregled-na-osnovnite-temi-v-s.html", "text": "„Старозагорската митрополия: Ние прощаваме обидите, хулите, оскърбленията. Но не можем да затворим очите си за правдата“, е акцент в днешното издание на вестник „Старозагорски новини“. От Старозагорската митрополия в петък разпространиха до медиите обръщение на Старозагорския епархийски съвет във връзка с решението на Общински съвет Стара Загора от 31 януари т.г. за дарението на бившия ресторант \"Аязмото\" и изказванията, предшествали вота на старозагорските старейшини. В едно от тях бе изразено мнението, че Българската православна църква не е обединител на българите и че не всички митрополити са достойни да бъдат увековечени до създателя на Аязмото - митрополит Методий в бъдещия Музей на митрополитите, който ще се гради на мястото на бившия ресторант. \r\n„Според предварителната програма руският патриарх Кирил ще бъде първо в град Шипка“, четем още в броя. Според предварителната програма за предстоящото гостуване на патриарха на Москва и цяла Русия Кирил и придружаващата го делегация за участие в юбилейните тържества за 140-годишнината от Освобождението на България от турско робство първата спирка на представителите на Руската православна църква в Старозагорска област ще бъде в град Шипка. Предвижда се Негово светейшество патриарх Кирил да отслужи панихиден молебен в храм-паметника \"Рождество Христово\" в града, където са положени костите на загиналите руски войни и български опълченци. След това на самия връх Шипка патриарсите на Българската и на Руската православни църкви Неофит и Кирил заедно ще отслужат заупокойна молитва за героите на Шипченската епопея. \r\n„Общинските болници готвят нов протест, обмислят и съдебен иск срещу държавата“, пише още изданието. След анализ на ситуацията на провело се в края на миналата седмица заседание, Сдружението на общинските болници в България (СОББ) е стигнало до решение, че е необходимо да бъде организиран нов протест на лечебните заведения в по-малките населени места. Поводът за крайната мярка е липсата на всякакво внимание към поставените от болниците проблеми в сектора от страна на Министерството на здравеопазването и УС на НЗОК.", "date": "2018.02.05", "title": "Преглед на основните теми в старозагорския печат"}
{"url": "http://www.focus-news.net/news/2018/02/05/2485063/tass-prezidentat-na-azerbaydzhan-svika-predsrochni-izbori.html", "text": "Президентът на Азербайджан Илхам Алиев подписа в понеделник указа свикване на предсрочни избори за държавен глава в страната, предава ТАСС. Вотът е насрочен за 11 април 2018 г. \r\n„Съгласно точка  1 от член 101 на Конституцията на Република Азербайджан и в съответствие с член 179 от избирателния кодекс на Република Азербайджан, постановявам: свикване на предсрочни президентски избори в Азербайджан.“, се казва в подписаната от Алиев заповед.\r\nДържавният глава не е пояснил каква е причината зад действията му. Изборите в страната трябваше да се проведат през октомври 2018 г.: Цанко Цолов", "date": "2018.02.05", "title": "ТАСС: Президентът на Азербайджан свика предсрочни избори"}
{"url": "http://www.focus-news.net/news/2018/02/05/2485064/pazardzhik-nad-300-uchastnika-ot-19-darzhavi-uchastvat-v-evropeyskoto-parvenstvo-po-ski-orientirane-za-mazhe-i-zheni-kray-velingrad.html", "text": "Над 300 участника от 19 държави участват в различни дисциплини и възрасти на Европейското първенство по ски ориентиране за мъже и жени във община Велинград,. Това съобщи за Радио „Фокус“ – Пазарджик Бояна Кирилова, експерт в Общината. Трасетата, по които се състезават, са разположени от местността Куртово в посока Белмекен. „Официалната част на първенството бе открита през почивните дни на пл. „Николай Гяуров“ във Велинград. За трети път Спа столицата на Балканите посреща спортисти от толкова висок ранг. До сега тук са били провеждани две световни първенства по ски ориентиране през далечните 1977 и 1986 г. Участие в празничната програма взеха Представителен духов оркестър и мажоретен състав при НЧ „Отец Паисий-1893“ „Димитър Мечев“ и ПДНЮАПТ „Здравче – Венче“ при НЧ „Васил Левски – 1904“. Церемонията по откриването на ЕП по ски-ориентиране завърши с традиционно българско хоро“, уточни Кирилова. Тя добави, че на 6 февруари на площад „Николай Гяуров“ от 17.00 часа, ще бъдат наградени отличилите се спортисти, а на 8 февруари  Европейското първенство ще бъде официално закрито.\r\nАлбена ЖИЛЕКОВА", "date": "2018.02.05", "title": "Пазарджик: Над 300 участника от 19 държави участват в Европейското първенство по ски ориентиране за мъже и жени край Велинград"}
{"url": "http://www.focus-news.net/news/2018/02/05/2485070/po-sporazumenie-na-sofiyska-rayonna-prokuratura-e-nalozhena-prisada-ot-1-godina-i-2-mesetsa-zatvor-na-mazh-protivozakonno-podpomognal-chuzhdentsi-da-prebivavat-v-stranata.html", "text": "По споразумение на Софийска районна прокуратура е наложено ефективно наказание „лишаване от свобода“ на мъж, противозаконно подпомогнал чужденци да пребивават в страната. Това съобщиха от пресцентъра на Прокуратурата на Република България. \r\nПодсъдимият Георги Враменцалиев е осъден за това, че на 4 април 2017 г. на ул. „Шар планина“ №59-63 в София, вх. Б, в апартамент, находящ се на адреса, с цел да набави за себе си   имотна облага, противозаконно е подпомогнал чужденци – сирийски граждани – М. С и О. Ш., да пребивават в страната, като ги настанил и по този начин ги укрил в   апартамент  на жилищния блок, като   получил за това  имотна облага в размер на 40 евро, в нарушение на закона -   (параграф 1, т. 3 и т. 3 б от Допълнителните разпоредби на Закона за чужденците в Република България), изразяващо се в не притежаването на български и чужди разрешения за пребиваване на територията на Република България от посочените чужди граждани, като деянието е извършено   по отношение на повече от едно лице   - престъпление по чл.281, ал.2,  т.5, вр. ал. 1 от НК\r\nНа 5 април 2017 г. той противозаконно лишил от свобода М. С., сирийски гражданин, като отказал да го пусне да си тръгне и заключил металната входна врата на жилището-престъпление по чл.142а ал.1 от НК . \t\r\nНа подсъдимия Враменцалиев е определено общо наказание „лишаване от свобода“ за срок от една година и два месеца, при първоначален строг режим.\r\nСпоразумението е с характер на влязла в сила присъда и не подлежи на обжалване или протест.", "date": "2018.02.05", "title": "По споразумение на Софийска районна прокуратура е наложена присъда от 1 година и 2 месеца затвор на мъж, противозаконно подпомогнал чужденци да пребивават в страната"}
{"url": "http://www.focus-news.net/news/2018/02/05/2485072/veliko-tarnovo-7-godishno-dete-ot-detska-gradina-slanchev-dom-specheli-zlaten-medal-ot-natsionalniya-muzikalen-konkurs-pat-kam-slavata-2018.html", "text": "7-годишно дете спечели 1-во място и златен медал от Националния музикален конкурс „Път към славата 2018“. Събитието се проведе в столицата през уикенда, а Иван Мишев се представи с две песни в категория „Вокал“. Това каза за Радио „Фокус“ – Велико Търново неговият музикален педагог Петя Василева. Талантливият изпълнител е възпитаник на Детска градина „Слънчев дом”във Велико Търново. Той се пребори за първото място сред конкуренция от 27 деца в първа възрастова група.\r\nДуетът Дария Василева  и Йоана Гърбова, също възпитаници на  Музикално студио в сграда, беше отличен с трета награда. Те се представиха на столичния песенен конкурс на „Арт Център Кърнолски” с песните „Хора и улици” и „Бяла тишина”. Йоана Гърбова е ученичка в Езикова гимназия, а Дария Василева е студентка по Графичен дизайн във ВТУ.\r\nНационалният конкурс „Път към славата” се провежда под патронажа на Янка Такева, председател на Синдиката на българските учители, със съдействието на Министерството на образованието и науката, Регионалният инспекторат по образованието –  София, Дом на културата „Средец“. Директор на конкурса е Снежана Полихронова – Кърнолска. В състезанието вземат участие млади таланти на възраст от 4 до 35 години в жанровете хорови и вокални формации, солисти, танцови състави (модерен и характерен танц, балет, фолклор, хип-хоп), мажоретни формации, оркестри (духови, фолклорни, фанфарни, симфонични), инструменталисти – солисти, камерни формации, циркове, улични изкуства, бойни изкуства.\r\nНадежда КРЪСТЕВА", "date": "2018.02.05", "title": "Велико Търново: 7-годишно дете от Детска градина „Слънчев дом” спечели златен медал от Националния музикален конкурс „Път към славата 2018“"}
{"url": "http://www.focus-news.net/news/2018/02/05/2485069/sport-grigor-dimitrov-zapazi-chetvartata-si-pozitsiya-v-svetovnata-ranglista.html", "text": "Българският тенисист Григор Димитров запази четвъртата си позиция в световната ранглиста с 4,630 точки. С 330 повече е хърватинът Марин Чилич, който заема трето място. Рафаел Надал продължава да е първи с 150 точки повече от втория Роджър Федерер.", "date": "2018.02.05", "title": "Спорт: Григор Димитров запази четвъртата си позиция в световната ранглиста"}
{"url": "http://www.focus-news.net/news/2018/02/05/2485068/kyustendil-chitalishte-ot-izvora-v-sapareva-banya-otbelyaza-5-godini-ot-svoeto-sazdavane.html", "text": "Читалище „От извора” в Сапарева баня отбеляза 5 години от своето създаване. Това съобщи за Радио „Фокус” – Кюстендил Теодора Цветанова, член на читалищното ръководство. По думите ѝ народните читалища са една от неповторимите изяви на българския дух, които превеждат общността през разделните дни на историята. „Читалище „От извора” още няма история, но следата му в културния живот на Сапарева баня е дълбока и вече неизтриваема. Дори наградите от участия във фестивали и празници не са най-важното. Важното е, че има огън и търсене на път, както и жажда за докосване до вечното”, каза Теодора Цветанова. По думите ѝ вече се работи и по организиране на тържество, посветено на Трети март, което две поредни години читалището дарява на Сапарева баня. „Нямам намерение да изброявам проявите на читалищните дейци. Те са в отчетния доклад, заедно с проблемите, които са повече, отколкото са ни нужни. Иска ми се само да кажа още, че читалището, дори и без собствена сграда,  е домът на българския дух”, добави Теодора Цветанова.\r\nВенцеслав ИЛЧЕВ", "date": "2018.02.05", "title": "Кюстендил: Читалище „От извора” в Сапарева баня отбеляза 5 години от своето създаване"}
{"url": "http://www.focus-news.net/news/2018/02/05/2485062/plovdiv-v-okrazhniya-sad-prodalzhava-deloto-sreshtu-bivshiya-politsay-ventseslav-karadzhov-obvinen-v-ubiystvoto-na-roditelite-si.html", "text": "Окръжният съд продължава разглеждането на делото срещу бившия полицай Венцеслав Караджов, обвинен в убийството на своите родители. Това съобщиха за Радио „Фокус“ – Пловдив от пресцентъра на Съда. Заседанията по делото са днес и утре от 9.00 часа в зала № 10 на Окръжен съд – Пловдив.\r\nВенцеслав Караджов е обвинен за това, че на 15 май 2016 година умишлено е умъртвил майка си и баща си – Божура и Цветан Караджови, като убийството, според обвинителния акт, е извършено предумишлено с особена жестокост и с користна цел. Според обвинението, единствено синът е имал мотив да извърши убийството на възрастните хора, тъй като са имали имотен спор. Към момента обвиняемият е с най-тежката мярка за неотклонение „задържане под стража“.\r\nСамият Венцеслав Караджов отрича да е извършил престъплението, като към момента няма преки доказателства, че е убил родителите си.", "date": "2018.02.05", "title": "Пловдив: В Окръжния съд продължава делото срещу бившия полицай Венцеслав Караджов, обвинен в убийството на родителите си"}
{"url": "http://www.focus-news.net/news/2018/02/05/2485071/burgas-nay-golyamo-kolichestvo-valezhi-v-oblastta-prez-izminaloto-denonoshtie-e-otcheteno-v-selo-trastikovo-34-lkv-m.html", "text": "Най-голямо количество валежи в областта през изминалото денонощие е отчетено в село Тръстиково - 34 л/кв. м, съобщиха за Радио „Фокус“ - Бургас от Метеорологичната станция в Бургас. Най-малко е валяло в Малко Търново - 11 л/кв. м. В Бургас количеството дъжд е 24 л кв./м. Средно в областта валежите са между 20 и 30 л/кв. м.\r\nМария РУСЕВА", "date": "2018.02.05", "title": "Бургас: Най-голямо количество валежи в областта през изминалото денонощие е отчетено в село Тръстиково - 34 л/кв. м"}
{"url": "http://www.focus-news.net/news/2018/02/05/2485074/zam-predsedatelyat-na-gerb-tsvetan-tsvetanov-i-predstaviteli-na-partiyata-shte-uchastvat-v-natsionalnata-molitvena-zakuska-vav-vashington-pri-prezidenta-donald-tramp.html", "text": "Председателят на Парламентарната група на ГЕРБ и заместник-председател на партията Цветан Цветанов ще участва за пети пореден път в Националната молитвена закуска във Вашингтон при президента на САЩ Доналд Тръмп. Това съобщиха от пресцентъра на ПП ГЕРБ. И този път Цветанов ще бъде придружаван от народния представител от ГЕРБ-Русе и член на Изпълнителната комисия на партията Пламен Нунев. В делегацията на ГЕРБ за форума за първи път участват и заместник-председателят на ГЕРБ и кмет на София Йорданка Фандъкова, заместник-председателят на ГЕРБ и кмет на Бургас Димитър Николов и кметът на Пловдив Иван Тотев.\r\nНационалната молитвена закуска е международен форум, който се организира съвместно от Белия дом и Конгреса на САЩ. Провежда се ежегодно през първия четвъртък на февруари, като Камарата на представителите и Сенатът се редуват в председателстването на закуската. Това е едно от най-значимите събития в политическия живот на САЩ. По време на закуската, освен президентът на САЩ, традиционно присъстват и членове на правителството, Конгреса, дипломатическия корпус, висшата администрация и въоръжените сили на САЩ. На форума се канят още дипломати, бизнесмени, политически, религиозни, научни, стопански и държавни лидери от различни държави.\r\nПо време на посещението си в САЩ, заместник-председателят на ГЕРБ Цветан Цветанов ще проведе и редица срещи с представители на правителствения и неправителствения сектор.", "date": "2018.02.05", "title": "Зам.-председателят на ГЕРБ Цветан Цветанов и представители на партията ще участват в Националната молитвена закуска във Вашингтон при президента Доналд Тръмп"}
{"url": "http://www.focus-news.net/news/2018/02/05/2485073/burgas-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в областта заради превалявания от дъжд вчера, съобщи за Радио „Фокус\" - Бургас дежурният в Областно пътно управление. В момента не вали дъжд. Видимостта е добра. Няма затворен пътни участъци. Не се извършват ремонти.\r\nВременно са въведени няколко ограничения за движение на автомобили. Движението по пътя Варовник – Вълчаново ханче от км 20+000 до 39+200 е ограничено за автомобили над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното платно. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното платно. Срокът е 31 декември 2018 г.\r\nМария РУСЕВА", "date": "2018.02.05", "title": "Бургас: Мокри са пътните настилки на територията на областта"}
{"url": "http://www.focus-news.net/news/2018/02/05/2485076/kyustendil-regionalniyat-istoricheski-muzey-shte-predstavi-profesiyata-na-arheologa-i-na-restavratora-v-ramkite-na-detska-muzeyna-rabotilnitsa.html", "text": "Музеят в Кюстендил ще представи професията на археолога и на реставратора. Това каза пред Радио „Фокус” – Кюстендил Мирослава Таскова, експерт към Регионален исторически музей – Кюстендил. По думите ѝ това ще се случи от 8 до 10 февруари, когато ще се проведе детската музейна работилница. „Поводът за темата на февруарската музейна работилница за деца е Денят на археолога – 14 февруари, а нейната цел е запознаване с една от основните дейности на музея – проучване и опазване на културно-историческото наследство“, каза Мирослава Таскова. По думите ѝ за децата се подготвят разнообразни занимания, чрез които те ще се запознаят отблизо с тези професии.\r\nВенцеслав ИЛЧЕВ", "date": "2018.02.05", "title": "Кюстендил: Регионалният исторически музей ще представи професията на археолога и на реставратора в рамките на детска музейна работилница"}
{"url": "http://www.focus-news.net/news/2018/02/05/2485053/lokalno-makedoniya-angel-dzhambazki-makedoniya-e-balgarska-gartsite-nyamat-pravo-da-protestirat.html", "text": "Българският евродепутат Ангел Джамбазки заяви в ефира на българска телевизия, че Македония е българска, а гърците нямат основание да протестират, пише мaкедонското издание Локално. \r\n„По време на Балканските войни гърците окупират територии, на които и до днес хората говорят на наш диалект“, обясни Джамбазки. Според него протестите са организирани за да притиснат премиерът Алексис Ципрас относно името на Македония. : Цанко Цолов", "date": "2018.02.05", "title": "„Локално“ (Македония): Ангел Джамбазки: Македония е българска, гърците нямат право да протестират"}
{"url": "http://www.focus-news.net/news/2018/02/05/2485075/afp-glavniyat-zapodozryan-za-napadenieto-v-parizh-se-yavi-v-sada.html", "text": "Под засилена охрана главният заподозрян за нападението в Париж от 2015 г. се яви в съда в Брюксел в понеделник, предава AFP. 28-годишният Салах Абдеслам е бил откаран от затвора си във френската столица през нощта за да участва в процес по повдигнатите му обвинения в опит за убийство на полицаи и незаконно носене на оръжие. Французинът с марокански произход участва в извършването на терористична атака в Париж през ноември 2015 г., при която бяха убити 130 души, след което Абделслам се укри заедно с още двама души в апартамент в Брюксел. Когато бе открит от полицията през март 2016 г., нападателят отказа да се предаде и започна престрелка със служителите на органите на реда, при която бяха ранени трима души, а един от съучастници на Абдеслам бе убит. Заподозреният избяга, но бе арестуван три дни по-късно.\r\nПроцесът за опита за убийство на полицаи ще предхожда този за терористичното нападение. : Цанко Цолов", "date": "2018.02.05", "title": "AFP: Главният заподозрян за нападението в Париж се яви в съда"}
{"url": "http://www.focus-news.net/news/2018/02/05/2485079/sofiya-vavezhda-se-vremenna-organizatsiya-na-dvizhenieto-za-izgrazhdane-na-zhilishtna-sgrada-na-ul-kozloduy-95.html", "text": "София: Въвежда се временна организация на движението за изграждане на жилищна сграда на ул. „Козлодуй“ №95.  Това съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n- от 12.00 часа до 16.00 часа днес; \r\n- от 09.00 часа до 14.00 часа на 13 февруари 2018 г.; \r\n- от 09.00 часа до 12.00 часа на 15 февруари 2018 г.; \r\n- от 09.00 часа до 12.00 часа на 20 февруари 2018 г.", "date": "2018.02.05", "title": "София: Въвежда се временна организация на движението за изграждане на жилищна сграда на ул. „Козлодуй“ №95"}
{"url": "http://www.focus-news.net/news/2018/02/05/2485081/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ким Йън-нам, който заема поста на министър-председател и председател на президиума на Народното събрание на Северна Корея, ще застане начело на делегация от официални лица, които ще посетят Сеул по случай предстоящото начало на зимните олимпийски игри, пише британският вестник Guardian. Това ще е първата визита на държавна севернокорейска делегация в Южна Корея от 2014 г., припомня изданието, като отбелязва, че новината роди спекулации за разговори между Пхенян и Вашингтон в Пьончан, тъй като САЩ изпращат на Олимпиадата вицепрезидента Майк Пенс. \r\nСеверна Корея е обявила намерението си да изпрати делегация в южния си съсед в неделя чрез горещата линия, установена между двете държави. Ким че бъде придружен от трима други официални лица в рамките на насроченото за 9-11 февруари посещение. \r\n*** Още двама турски войници са били убити при бойни действия на турската армия срещу кюрдските „Отряди за народна самоотбрана“, пише вестник Hurriyet, като се позовава на официална информация от Генералния щаб. Жертвите са дадени в неделя, след като в събота загинаха други осем военнослужещи, което направи деня най-кървавия за Турция от началото на операцията на 20 януари. \r\nОсвен двамата загинали в неделя, други петима са ранени, пише още изданието. \r\nОбщият брой на загинали турски войници в Африн достигна 17 души. \r\n*** Хиляди хора дойдоха в центъра на Атина в неделя за да протестират срещу включването на думата „Македония“ в името на бившата югославска република, като присъстващите бяха доста по-малко отколкото очакваха организаторите, коментира гръцкото електронно издание Ekathimerini. Съгласно данни на полицията, около 140 хил. души са се включили в демонстрацията, въпреки че според ръководителите, на площад „Синтагма“ и околностите са се били събрали почти милион души. \r\nОт офиса на премиера Алексис Ципрас отбелязаха, че митинга е привлякъл хиляди хора, но броят им е била далеч под „земетръсната“ цифра, посочена от организаторите. „Надеждите им да използват демонстрацията за политически цели не случиха“, се казва в становище от кабинета на министър-председателя. На свой ред, лидерът на най-голямата опозиционна партия Кирякос Мицотакис, заяви в една от социалните мрежи, че „гражданите са заявили ясно своето недоволство и липса на доверие в правителството, което е направило всичко възможно за да раздели Гърция в ключов по ключов за държавата въпрос“.\r\n*** Двама души са загинали при падане на лавина, докато са карали ски извън пистите на курорт в централната част на Италия, пише   The Local.\r\nСпоред италианските спешни служби трети човек е леко ранен и закаран в болницата с хеликоптер след инцидента в  курорта „Калпо Феличе“, разположен на около 120 км. източно от Рим. \r\n„Кампо Феличе“ е малък, но популярен сред жителите на Рим, курорт разположен в Апенините. \r\n***", "date": "2018.02.05", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2018/02/05/2485082/sofiya-vavezhda-se-vremenna-organizatsiya-na-dvizhenieto-za-zasnemaneto-na-filma-denyat-na-bashtata.html", "text": "Въвежда се временна организация на движението в София за заснемането на филма „Денят на бащата”. Това съобщиха от пресцентъра на Столична община. От 06.00 до 19.30 часа на 17 февруари 2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Анджело Ронкали” между бул. „Евлоги и Христо Георгиеви” и ул. „Проф. „Асен Златарев”.", "date": "2018.02.05", "title": "София: Въвежда се временна организация на движението за заснемането на филма „Денят на бащата”"}
{"url": "http://www.focus-news.net/news/2018/02/05/2485085/varna-zapochva-zimno-proletnata-masova-deratizatsiya-na-kanalite-v-obshtinata.html", "text": "Започва зимно-пролетната масова дератизация на каналните шахти и дерета на територията на община Варна. Това съобщиха от Общинското предприятие „Дезинфекция, дезинсекция и дератизация“. Дератизацията включва залагане на родентициди в каналните шахти или в дупките на гризачите. Използват се препарати на антикоагулантна основа, със санитарно разрешително за пускане на пазара и информационен лист за безопасност. Третиранията ще се извършват при подходящи климатични условия и стриктно спазване на условията за безопасно приложение на биоциди.\r\nПроцедурите ще се извършват в районите по график както следва:\r\nРайон \"Одесос\" – 2295 шахти\r\n05 - 09 февруари 2018 г. – 2295 ш.\r\nРайон \"Младост\" – 3429 шахти\r\n12 - 16 февруари 2018 г. – подрайони Младост 1 – 448 ш.;  Младост 2 – 889 ш.\r\n19 - 21 февруари 2018г. – подрайони Трошево – 990 ш.;  Св.И.Рилски – 385 ш.;\r\nЗПЗ – 55 ш.\r\n22-23 февруари .2018 г. – подрайон Възраждане – 662 ш.\r\nРайон \"Владиславово\" – 1857 шахти\r\n26 февруари - 02 март 2018 г. – централен район и Кайсиева градина – 1857 ш.\r\nРайон \"Аспарухово\" – 1020 шахти\r\n06 - 08 март 2018 г. – централен район – 818 ш.\r\n09 март 2018 г. – Галата – 202 ш.\r\nРайон \"Приморски\" – 2604 ш.\r\n12 - 14 март 2018 г. – подрайон Приморски – 504 ш.\r\n15 - 21 март 2018 г. – подрайон Простор – 1237 ш.\r\n22 - 26 март 2018 г. – подрайон Чайка – 863 ш.\r\nКметства – 134 шахти и 5 дка дерета\r\n28 март 2018 г. – Тополи – 58 ш. и 5 дка;  Каменар – 57 ш.; Звездица – 19 ш.\r\nДерета – 611 дка\r\n28 - 30 март 2018 г. – Младост – 283 дка; Приморски – 214 дка;\r\nВладиславово –   90 дка; Аспарухово – 24 дка.", "date": "2018.02.05", "title": "Варна: Започва зимно-пролетната масова дератизация на каналите в общината"}
{"url": "http://www.focus-news.net/news/2018/02/05/2485083/mehmed-mestan-kmet-na-selo-yundola-darvodobivniyat-i-darvoprerabotvatelen-protses-v-seloto-e-sasredotochen-v-gorskoto-stopanstvo-kam-lesotehnicheskiya-universitet.html", "text": "Дърводобивът и дървопреработването се развиват с умерени темпове на територията на велинградското село Юндола. Това каза за Радио „Фокус“ – Пазарджик Мехмед Местан, кмет на селото. Цялата промишленост е съсредоточена в Учебно-опитното горско стопанство към Лесотехническия университет, която се намира в Юндола. Целият процес по дърводобива се извършва планово след предварително обследване на горските площи. Има и дървопреработвателен цех в района на горското стопанство. Добитите дърва се използват за огрев, а дървесината се предава на строителните и мебелните предприятия. \"Ако има повече добити дърва, се правят търгове и се разпродава\", уточни Местан.  Част от хората от селото също са зачислени към Горското стопанство. Те предимно извозват паднали дървета и клони с каруци до стопанството.\r\nАлбена ЖИЛЕКОВА", "date": "2018.02.05", "title": "Мехмед Местан, кмет на село Юндола: Дърводобивният и дървопреработвателен процес в селото е съсредоточен в Горското стопанство към Лесотехническия университет"}
{"url": "http://www.focus-news.net/news/2018/02/05/2485087/mvr-izvarshitel-na-telefonna-izmama-e-zadarzhan-v-moment-na-poluchavane-na-iskanata-suma-ot-5000-leva.html", "text": "32-годишният жител на село Сборище, община Твърдица, е засечен в рамките на провежданата на територията на Хасковска област операция. Криминалисти на Районно управление на МВР-Димитровград забелязали колата, с която се придвижвал, със сливенска регистрация. Предприели проследяване и го заловили на адрес на ул. „Илинден“ в града, докато прибирал хвърления през терасата на жилището плик с 5000 лева. Това съобщиха от пресцентъра на МВР. Установено е, че малко преди това той позвънил на телефона на 68-годишна жена, представил се за полицейски служител и по познатата вече измамна схема я убедил да съдейства на служителите на реда за залавянето на пореден престъпник. \r\nПо случая е образувано досъдебно производство по чл.209 ал.1 от НК, работата по него продължава под наблюдението на прокуратурата.", "date": "2018.02.05", "title": "МВР: Извършител на телефонна измама е задържан в момент на получаване на исканата сума от 5000 лева"}
{"url": "http://www.focus-news.net/news/2018/02/05/2485084/sofiya-vavezhda-se-vremenna-organizatsiya-na-dvizhenieto-za-zasnemane-na-muzikalen-videoklip.html", "text": "Въвежда се временна организация на движението в София за заснемане на музикален видеоклип. Това съобщиха от пресцентъра на Столична община. До 19.30 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Ивайло” между бул. „Христо Ботев” и ул. „Цар Самуил”.", "date": "2018.02.05", "title": "София: Въвежда се временна организация на движението за заснемане на музикален видеоклип"}
{"url": "http://www.focus-news.net/news/2018/02/05/2485086/plovdiv-mobilni-ekipi-i-dobrovoltsi-osashtestvyavat-uspeshno-programata-na-bchk-mobilni-sotsialni-ekipi.html", "text": "Три мобилни екипа и доброволци осъществяват успешно иновативната програма на БЧК „Мобилни социални екипи”. Това съобщи за Радио „Фокус” - Пловдив Таня Малакова, ръководител на програмата, която започна през август 2017 в район „Централен”. Тя се реализира с подкрепата на Община Пловдив, компанията \"Трафик\" и Университетската болница „Свети Георги”. Доброволците, които се включват в програмата, биват проучвани най-напред от БЧК. „Те не влизат направо в домовете на възрастните хора”, уточни Малакова. Програмата е напълно безплатна. За нея може да се кандидатства по няколко начина. Обособен е кол център, който е на разположение на гражданите 24 часа в денонощието. На телефон 0700 147 44 хората заявяват своите проблеми и нужди.\r\nЖелаещите да се включат в програмата могат да получат цялата необходима информация в социалната приемна на БЧК, в социалните служби на Община Пловдив и районните кметства.\r\nВсеки от потребителите има непрекъсната връзка с денонощния кол център. За нуждаещи се възрастни хора могат да съобщават и други граждани – техни близки, или съседи. Сътрудници се обаждат на потребителите поне два пъти седмично, за да следят тяхното състояние. По график се закупуват изписаните лекарства от личния лекар. Също така се доставят и хранителни продукти при заявка. Самотните хора са посещавани от социални асистенти, а доброволци ги придружават при разходка или у дома. Организират се посещения при личен лекар, а при нужда и бърз достъп до лечебно заведение. В специалните мобилни екипи има обучен човек, който може да прецени дали някой трябва да бъде транспортиран по най-бързия начин до болница. Като партньор в проекта, УМБАЛ „Св. Георги” осигурява обслужване с приоритет на потребителите при пристигането им в Спешния център.\r\nПрограмата не е само за задоволяване на жизнения минимум – купуване на храна и лекарства, но и облекчаване на самотата на възрастните хора в големия град и изваждането им от безпомощното състояние. Към тази програма има и кампания „SOS! Час внимание!“. „Провеждаме и много информационни кампании за превенция за телефонни и документални измами и здравни беседи, свързани със сигурността и здравето на възрастните хора”, каза още Малакова. \"На тях им се осигурява охрана – на домовете, движимото и недвижимото им имущество. Могат да подават сигнал по телефона до патрул, имат и денонощна връзка с органите на реда”, каза още тя. Чрез различни консултации се провежда превенция срещу телефонни измамници и други видове измами, жертви на които са предимно възрастни хора.\r\nЗаедно с това периодично доброволческите екипи осигуряват измерване на кръвно налягане, лекарски прегледи, водене на електронно досие, в което са вписани – близки, нужди, потребности.\r\nОт тази година услугите се предоставят и в шестте района на Пловдив.\r\nЦветана ТОНЧЕВА", "date": "2018.02.05", "title": "Пловдив: Мобилни екипи и доброволци осъществяват успешно програмата на БЧК „Мобилни социални екипи“"}
{"url": "http://www.focus-news.net/news/2018/02/05/2485080/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.05", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/05/2485088/blagoevgrad-den-na-traur-e-obyaven-v-simitli-po-povod-smartta-na-golemiya-balgarski-aktyor-i-pocheten-grazhdanin-na-obshtinata-nikolay-kimchev.html", "text": "Ден на траур е обявен в Симитли по повод смъртта на големия български актьор и почетен гражданин на общината Николай Кимчев. Това съобщиха за Радио „Фокус“ – Пирин от Общински съвет – Симитли. Решението е било взето на извънредна сесия, свикана от председателят на местния парламент Владимир Христов. То е било подкрепено от всички съветници. В понеделник близки и приятели ще си вземат сбогом с Николай Кимчев. Поклонението ще бъде от 10.00 часа до 14.00 часа в Драматичен театър „Никола Вапцаров“ в Благоевград. Погребението ще се състои от 15.00 часа на гробищата в квартал „Ораново“ в  град Симитли. Организиран е транспорт от Благоевград до Симитли и обратно за приятелите на Кимчев, които искат да бъдат до него и по последния му земен път.\r\nЛивия НИНОВА", "date": "2018.02.05", "title": "Благоевград: Ден на траур е обявен в Симитли по повод смъртта на големия български актьор и почетен гражданин на общината Николай Кимчев"}
{"url": "http://www.focus-news.net/news/2018/02/05/2485089/kyustendil-obshtinata-shte-podobryava-sotsialnata-infrastruktura-chrez-proekt-po-operativna-programa-regioni-v-rastezh.html", "text": "Община Кюстендил ще подобрява социалната инфраструктура, чрез проект по Оперативна програма „Региони в растеж”. Това съобщиха за Радио „Фокус” – Кюстендил от Общината. Проектът вече се изпълнява, а основната му цел е да се подкрепи осигуряването на инфраструктура, предоставяща услуги в общността за деца и младежи съгласно. Предвижда се разширяване дейността на Дневен център за деца с увреждания чрез включване на нови дейности, както и изграждане на преходно жилище за деца от 15 до 18-годишна възраст. Ще бъде създадено наблюдавано жилище за младежи, чрез които дейности ще се допринесе за успешното продължаване на процеса на деинституционализация, чрез замяна на институционалния модел на грижа с грижа в семейството или в близка до семейната среда в общността и гарантиране правото на всеки до достъп до качествена грижа и услуги спрямо потребностите му. Капацитетът на Дневния център за деца с увреждания ще бъде увеличен на 30 места и 60 места за консултативни услуги за деца и техните семейства. Преходното жилище ще бъде за 8 младежи, а наблюдаваното жилище ще бъде с капацитет 6 младежи.\r\nВенцеслав ИЛЧЕВ", "date": "2018.02.05", "title": "Кюстендил: Общината ще подобрява социалната инфраструктура чрез проект по Оперативна програма „Региони в растеж”"}
{"url": "http://www.focus-news.net/news/2018/02/05/2485091/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Още двама турски войници са били убити при бойни действия на турската армия срещу кюрдските „Отряди за народна самоотбрана“, пише вестник Hurriyet, като се позовава на официална информация от Генералния щаб. Жертвите са дадени в неделя, след като в събота загинаха други осем военнослужещи, което направи деня най-кървавия за Турция от началото на операцията на 20 януари. \r\nОсвен двамата загинали в неделя, други петима са ранени, пише още изданието. \r\nОбщият брой на загинали турски войници в Африн достигна 17 души. \r\n*** Българският евродепутат Ангел Джамбазки заяви в ефира на българска телевизия, че Македония е българска, а гърците нямат основание да протестират, пише мaкедонското издание Локално. \r\n„По време на Балканските войни гърците окупират територии, на които и до днес хората говорят на наш диалект“, обясни Джамбазки. Според него протестите са организирани за да притиснат премиерът Алексис Ципрас относно името на Македония. \r\n*** Френската национална авиокомпания „Еър Франс“ ще създаде авиолиния между Париж и Дубровник тази година, пише The Dubrovnik Times, като се позовава на официална информация от компанията.\r\nДубровник ще  бъде втория хърватски град, в който ще кацат френски самолети, след като по-рано авиолиния бе установена и до столица Загреб. Считано от 14 юли, компанията ще пусне полети към хърватския град всеки четвъртък и събота до първи септември.\r\n*** Хиляди хора дойдоха в центъра на Атина в неделя за да протестират срещу включването на думата „Македония“ в името на бившата югославска република, като присъстващите бяха доста по-малко отколкото очакваха организаторите, коментира гръцкото електронно издание Ekathimerini. Съгласно данни на полицията, около 140 хил. души са се включили в демонстрацията, въпреки че според ръководителите, на площад „Синтагма“ и околностите са се били събрали почти милион души. \r\nОт офиса на премиера Алексис Ципрас отбелязаха, че митинга е привлякъл хиляди хора, но броят им е била далеч под „земетръсната“ цифра, посочена от организаторите. „Надеждите им да използват демонстрацията за политически цели не случиха“, се казва в становище от кабинета на министър-председателя. На свой ред, лидерът на най-голямата опозиционна партия Кирякос Мицотакис, заяви в една от социалните мрежи, че „гражданите са заявили ясно своето недоволство и липса на доверие в правителството, което е направило всичко възможно за да раздели Гърция в ключов по ключов за държавата въпрос“.\r\n*** 14-годишното българско момиче, което бе в неизвестност от четвъртък, първи февруари, се е завърнало у дома си в Никозия, пише местното издание Cyprus Daily. От полицията са разкрили, че Ерика Найденова се намира в добро здравословно състояние, пише вестникът, като пояснява, че тя се е прибрала вкъщи в неделя. Не се съобщава какво е правила или къде е била по време на няколкодневното си отсъствие. \r\nEрика бе обявена за издирване в петък от родителите ѝ, след като момичето не се е прибирало в продължение на 24 часа. \r\n***", "date": "2018.02.05", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2018/02/05/2485092/targovishte-17-godishen-mladezh-i-13-godishno-momiche-sa-krali-imushtestvo-ot-kashta-v-s-zavetno-v-prodalzhenie-na-blizo-mesets-i-polovina.html", "text": "На 2 февруари 2018 г. след проведени от служители на Районно управление на МВР-Попово оперативно-издирвателни и процесуално-следствени действия са установени извършителите на кражба на покъщнина от къща в с. Заветно, община Попово – непълнолетен 17-годишен младеж и малолетно 13-годишно момиче, живеещи в същото село. Това съобщиха от ОДМВР-Търговище. Деянието е извършено за времето от 10 декември 2017 г. до 12.00 часа на 23 декември 2018 г. чрез демонтиране на прозорец. По случая е образувано досъдебно производство.", "date": "2018.02.05", "title": "Търговище: 17-годишен младеж и 13-годишно момиче са крали имущество от къща в с. Заветно в продължение на близо месец и половина"}
{"url": "http://www.focus-news.net/news/2018/02/05/2485090/afp-salah-abdeslam-pred-bryukselskiya-sad-otkazvam-da-otgovaryam-na-vaprosite.html", "text": "Главният заподозрян за терористичното нападение в Париж от 2015 г. Салах Абдеслам заяви пред съда в Брюксел, че няма да отговаря на зададените му въпроси, предава AFP. \r\n\"Не желая да отговарям на никакви въпроси\", заяви Абделслам, когато бе помолен да потвърди името си. \r\nАбдеслам oтказа да отговаря и на въпросите на полицията в продължение на две години след като бе заловен през март 2016 г. във връзка с извършеното терористично нападение във френската столица, при което бяха убити 130 души. \r\n28-годишният французин с марокански произход пристигна под засилено охрана в съда в Брюксел, където ще започне процес по обвинение за нападение срещу полицаи и незаконно притежание на оръжия. Процесът най-вероятно е прехождащ този за терористичното нападение, отбелязват от агенцията. : Цанко Цолов", "date": "2018.02.05", "title": "AFP: Салах Абдеслам пред брюкселския съд: Отказвам да отговарям на въпросите"}
{"url": "http://www.focus-news.net/news/2018/02/05/2485095/burgas-voleybolistite-ot-neftohimik-2010-zapaziha-liderskata-si-pozitsiya-v-natsionalnata-superliga.html", "text": "Волейболистите от „Нефтохимик 2010“ запазиха лидерската си позиция в националната Суперлига след успех с 3:2 гейма срещу ЦСКА в София. Това съобщиха от Община Бургас. Дербито беше от 17-ия кръг. Волейболистите спечелиха първите два гейма с 25:16 и 26:24. В началото на третата част неприятна контузия в пръста на ръката при блокада получи един от лидерите Валентин Братоев. На негово място се включиха опитният Андрей Николов и 15-годишният талант от школата на клуба Денис Карягин. Домакините от ЦСКА се възползваха от отсъствието на Валентин Братоев и на свой ред взеха следващите два гейма с 32:30 и 25:22. В тайбрека „Нефтохимик 2010“ тръгна ударно и го затвори при резултат 15:10. Отличен мач изигра 18-годишният младежки национал Георги Петров, който завърши с 19 точки. Диагоналът Жани Желязков добави 18 точки.\r\nБургаските волейболисти са водачи в класирането с актив от 43 точки при 14 победи и 3 загуби. В следващия 19-ти кръг в зала „Младост“ на 9 февруари/петък/ е дербито между „Нефтохимик 2010“ и „Левски“. Мачът е с начален час 18:30. Ще го пропусне Валентин Братоев, който ще се възстановява минимум 2 седмици.", "date": "2018.02.05", "title": "Бургас: Волейболистите от „Нефтохимик 2010“ запазиха лидерската си позиция в националната Суперлига"}
{"url": "http://www.focus-news.net/news/2018/02/05/2485096/targovishte-ustanovena-e-nezakonna-sech-na-okolo-40-kubichni-metra-shirokolistna-darvesina-v-zemlishteto-na-s-izvorovo.html", "text": "На 2 февруари 2018 г., около 15.00 часа при извършена проверка от служители на Районно управление на МВР-Омуртаг в парцел от общинския горски фонд в местността „Кара Орман“ в землището на с. Изворово, община Антоново, е установено, че неизвестен извършител е извършил незаконна сеч на около 40 пространствени кубични метра широколистна дървесина извън указания в позволителното дървесен вид. Това съобщиха от ОДМВР-Търговище. По случая е образувано досъдебно производство по описа на РУ-Омуртаг по чл. 235, ал. 1 от Наказателния кодекс.", "date": "2018.02.05", "title": "Търговище: Установена е незаконна сеч на около 40 кубични метра широколистна дървесина в землището на с. Изворово"}
{"url": "http://www.focus-news.net/news/2018/02/05/2485077/kardzhali-pozharnikari-ot-ardino-spasiha-dvama-mladezhi-izolirani-v-zemlishteto-na-selo-paspal-ot-pridoshli-vodi-na-reka-arda.html", "text": "Пожарникари от Ардино спасиха двама младежи, изолирани в землището на село Паспал от придошли води на река Арда. Това съобщиха от ОДМВР - Кърджали. Екип от ПБЗН в Ардино издири и спаси 20-годишен и 16-годишно момиче, изолирани от придошлите води на река Арда. След подадения сигнал за помощ в 17.15 часа в неделя пожарникарите изтеглили с въже останалите на остров в средата на реката. \r\n11 огнеборци от службата в Кърджали са отстранили паднали дървета на пътя, премахнали са опасни ламарини от покрива на жилищни сгради и висяща секция на светофарна уредба.", "date": "2018.02.05", "title": "Кърджали: Пожарникари от Ардино спасиха двама младежи, изолирани в землището на село Паспал от придошли води на река Арда"}
{"url": "http://www.focus-news.net/news/2018/02/05/2485093/burgas-protest-sreshtu-agresiyata-nad-detsa-shte-se-provede-v-grada-na-10-fevruari.html", "text": "Протест срещу агресията над деца ще се проведе в града на 10 февруари. Това съобщи за Радио „Фокус“ - Бургас Ема Черногорска, председател на Сдружение „За децата ни“ и член на Инициативен комитет за качествена и иновативна образователна система. Поводът е разпространеният видеоклип, заснет със скрита камера в група „Мики Маус“ в ДГ „Брезичка“, на който се вижда как учителките Милена Иванова и Светла Петрова удрят и обиждат 5-годишни деца. Исканията са за монтиране на постоянно видеонаблюдение във всички помещения в детските и учебните заведения и лишаване от право да практикуват служители, които вече имат доказан случай на насилие. „Дисциплинарното им уволнение е на първо място с всички последствия от това, защото възпитателката в бургаската детска градина е подала молба за напускане, директорката ще се пенсионира, а ние настояваме и сме изпратили писмо до кмета тези служители да понесат своята отговорност и най-вече за това, че директорката е допуснала да се случи това в поверената ѝ детска градина“, каза още Черногорска.\r\nПротестът в Бургас ще се проведе на 10 февруари от 11.30 часа пред сградата на Община Бургас. Протести ще има и във Варна, в София и други градове.\r\nМария РУСЕВА", "date": "2018.02.05", "title": "Бургас: Протест срещу агресията над деца ще се проведе в града на 10 февруари"}
{"url": "http://www.focus-news.net/news/2018/02/05/2485097/kyustendil-predpriemat-se-deynosti-za-speshno-usvoyavane-na-uvredena-darvesina-ot-obshtinskiya-gorski-fond.html", "text": "Предприемат се дейности за спешно усвояване на увредена дървесина. Това каза пред Радио „Фокус” – Кюстендил Анелия Алексова, главен лесничей към Община Кюстендил. Вече са започнати процедури по набиране на предложения за директна продажба на стояща дървесина на корен с цел спешно усвояване на повредена от корояди и абиотични фактори дървесина по предписание на Регионална дирекция по горите – Кюстендил. Става въпрос за три обекта, част от общинския горски фонд. Те са разположени в землището на село Горна Брестница. „Това е само една част от мерките, разписани в разработената и приета от страна на Общински съвет програма за ограничаване на съхненето на иглолистните култури”, каза Анелия Алексова. По думите ѝ за една година 1000 дка иглолистни общински гори са засегнати от нападение на върхов корояд. В момента е най-подходящият момент за усвояване на такава дървесина.\r\nВенцеслав ИЛЧЕВ", "date": "2018.02.05", "title": "Кюстендил: Предприемат се дейности за спешно усвояване на увредена дървесина от общинския горски фонд"}
{"url": "http://www.focus-news.net/news/2018/02/05/2485094/ministar-valentin-radev-prez-2017-godina-sa-izzeti-nad-50-mln-kasa-tsigari-i-nad-48-tona-naryazan-tyutyun-predotvrateni-sa-shteti-za-nad-16-mln-leva.html", "text": "През 2017 година са иззети над 50 млн. къса цигари, както и над 48 тона нарязан тютюн. Това каза министърът на вътрешните работи Валентин Радев след представянето на резултати от изследване за контрабандата на цигари, предаде репортер на Агенция „Фокус“. „МВР поставя акцент върху противодействието на контрабандата на цигари и тютюневи изделия. Засилва се капацитетът на нашите органи“, заяви той. „През 2017 година са проведени 43 специализирани тематични операции. Структурите на МВР са извършили 1154 проверки на обекти“, обясни министърът. „През септември 2017 година със Специализираната прокуратура са иззети 915 мастербокса цигари. Задържани са 9 лица, повдигнати са обвинения на петима. Това е само един пример от 2017 година“, коментира Валентин Радев. „Предотвратени са щети за над 16 млн. лева. Така работи държавата - регулярно, методично и резултатно“, заяви вътрешният министър.\r\nБиляна ИВАНОВА", "date": "2018.02.05", "title": "Министър Валентин Радев: През 2017 година са иззети над 50 млн. къса цигари и над 48 тона нарязан тютюн - предотвратени са щети за над 16 млн. лева"}
{"url": "http://www.focus-news.net/news/2018/02/05/2485098/tenis-viktoriya-tomova-otstapi-s-dve-pozitsii-v-svetovnata-ranglista.html", "text": "Най-добрата българска тенисистка Виктория Томова отстъпи с две позиции в световната ранглиста и вече заема 139-то място. С две места отстъпва и Цветана Пиронкова, която вече е на 193-та позиция. Сесил Каратанчева падна с 17 позиции до 201 място, а на 208-то място е друга българска – Елица Костова, която падна с четири позиции.", "date": "2018.02.05", "title": "Tенис: Виктория Томова отстъпи с две позиции в световната ранглиста"}
{"url": "http://www.focus-news.net/news/2018/02/05/2485078/hurriyet-dvama-turski-voynitsi-sa-bili-ubiti-v-nedelya-po-vreme-na-operatsiya-maslinova-klonka.html", "text": "Още двама турски войници са били убити при бойни действия на турската армия срещу кюрдските „Отряди за народна самоотбрана“, пише вестник Hurriyet, като се позовава на официална информация от Генералния щаб. Жертвите са дадени в неделя, след като в събота загинаха други осем военнослужещи, което направи деня най-кървавия за Турция от началото на операцията на 20 януари. \r\nОсвен двамата загинали в неделя, други петима са ранени, пише още изданието. \r\nОбщият брой на загинали турски войници в Африн достигна 17 души. : Цанко Цолов", "date": "2018.02.05", "title": "Hurriyet: Двама турски войници са били убити в неделя по време на операция „Маслинова клонка“"}
{"url": "http://www.focus-news.net/news/2018/02/05/2485101/gabrovo-okolo-40-hilyadi-turisti-sa-posetili-muzeyno-arhitekturen-istoricheski-rezervat-bozhentsi-prez-2017-godina.html", "text": "Около 40 хиляди туристи са разгледали Музейно-архитектурен исторически резерват \"Боженци\" през 2017 година. Това каза за Радио „Фокус“ – Велико Търново уредникът от културната институция Ива Дянкова. Тя уточни, че има леко увеличение в броя на посетителите в сравнение с предходната година. Около 7 хиляди от всички туристи са влезли и в музейните обекти, които са разположени в резервата. „Отново най-много от посетителите са българи. Имаме и чужденци, които също се увеличават. Тази година най-много чуждестранни посетители имаме от Румъния, след което са тези от Русия, Франция и Великобритания. Отново не ни липсват и посетители от по-далечни страни – имаме от Канарските острови, Мексико, Китай, Нова Зеландия и Бразилия“, добави уредникът. Тя указа още, че се увеличава броят и на хората, пренощували в местата за настаняване, разположени в Боженци. В резервата има общо 6 къщи за гости.\r\nЛуиза ТРАНЧЕВА", "date": "2018.02.05", "title": "Габрово: Около 40 хиляди туристи са посетили Музейно-архитектурен исторически резерват \"Боженци\" през 2017 година"}
{"url": "http://www.focus-news.net/news/2018/02/05/2485103/insp-tsvyatko-deshev-rdpbzn-plovdiv-13-dushi-sa-zaginali-pri-pozhari-v-oblastta-prez-2017-godina.html", "text": "13 души са загинали при пожари в областта през 2017 година. Това съобщи за Радио „Фокус” - Пловдив инспектор Цвятко Дешев, говорител на РДПБЗН - Пловдив. Пострадалите при пожари са 22. „За изминалата година имаме два по-мащабни пожара, които ангажираха много наши сили и средства и действията по тях продължиха няколко дни до пълното им ликвидиране”, посочи Дешев. Един от тези пожари е този в Шишманци в цеха за преработка на отпадъци от началото на месец юни. При този пожар изразходвани стотици тонове вода за пълното му потушаване в рамките на цяла седмица. Денонощно там е бил ангажиран сериозен ресурс от техника. На 2 август 2017 г. избухва пожар в сеновалите, обслужващи кравефермата край село Поповица. Нанесени са били сериозни щети на обслужващите съоръжения и пожарът унищожава и голямо количество фураж. „Тук не мога да не отбележа, че въпреки много високата температура, която се отделяше при горенето на сламата, нашите служители предотвратиха разпространението на огъня към съседните постройки и така опазихме живи стотици глави добитък”, каза още инспектор Дешев.\r\nЦветана ТОНЧЕВА", "date": "2018.02.05", "title": "Инсп. Цвятко Дешев, РДПБЗН - Пловдив: 13 души са загинали при пожари в областта през 2017 година"}
{"url": "http://www.focus-news.net/news/2018/02/05/2485102/tass-yaponski-voenen-helikopter-padna-v-yugozapadnata-chast-na-stranata.html", "text": "Японски военен хеликоптер на Силите за самоотбрана на страната е паднал в югозападната префектура Сага, съобщава ТАСС, като се позовава на информация от местни медии. Съгласно разпространените данни произшествието е станало в град Кандзан, недалеч от сградата на местното училище. След инцидента хеликоптерът е избухнал в пламъци. По предварителна информация няма данни за жертви. Не е ясно какво е причинило произшествието. Все още няма официално потвърждение от Токио.: Цанко Цолов", "date": "2018.02.05", "title": "ТАСС: Японски военен хеликоптер падна в югозападната част на страната"}
{"url": "http://www.focus-news.net/news/2018/02/05/2485099/ministar-vladislav-goranov-ne-planirame-da-promenyame-aktsizite-na-tsigarite-do-2021-godina.html", "text": "В тригодишната фискална рамка до 2021 година не планираме да променяме акцизите. Това каза министърът на финансите Владислав Горанов  след представянето на резултати от изследване за контрабандата на цигари, предаде репортер на Агенция „Фокус“. \"Общата цел е да поддържаме стабилна финансова перспектива и да пълним нашия бюджет. България ще поддържа тезата, че е рано за нарастване на минималните акцизни ставки. В национален аспект не смятаме за сега да прилагаме по-високи от минималните, установени за Съюза, акцизни ставки. Тоест в тригодишната фискална рамка до 2021 година не планираме да променяме акцизите. Номиналните ръстове, които регистрираме в увеличение на приходите от акциз са удовлетворителни и смятаме, че това темпо може да бъде поддържано. Мисля, че както и до сега можем да продължим съвместните усилия в тази посока\", заяви финансовият министър. \r\nБиляна ИВАНОВА", "date": "2018.02.05", "title": "Министър Владислав Горанов: Не планираме да променяме акцизите на цигарите до 2021 година"}
{"url": "http://www.focus-news.net/news/2018/02/05/2485104/lovech-vremenno-dvizhenieto-po-pat-i-4-paten-vazel-ablanitsa-sevlievo-se-osashtestvyava-v-ednata-lenta-poradi-katastrofa.html", "text": "Временно движението по път I-4 пътен възел Абланица - Севлиево се осъществява в едната лента поради пътнотранспортно произшествие. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.05", "title": "Ловеч: Временно движението по път I-4 пътен възел Абланица - Севлиево се осъществява в едната лента поради катастрофа"}
{"url": "http://www.focus-news.net/news/2018/02/05/2485010/plovdiv-zaradi-profilaktika-na-pompena-stantsiya-shte-bade-narusheno-vodopodavaneto-v-selata-rogosh-skutare-i-trilistnik.html", "text": "Заради профилактика на помпена станция ще бъде нарушено водоподаването в селата Рогош, Скутаре и Трилистник. Това съобщиха за Радио „Фокус“ – Пловдив от ВиК-Пловдив. За времето от 09.00 до 16.00 часа десетки домакинства в трите населени места ще останат без вода, като причината е профилактика на помпена станция.\r\nЕкипите на водоснабдителното дружество ще продължат работа и по отстраняването на сериозни аварии в по-малките населени места, където жителите са с нарушено водоподаване през интервал от няколко дни.\r\nТони МИХАЙЛОВ", "date": "2018.02.05", "title": "Пловдив: Заради профилактика на помпена станция ще бъде нарушено водоподаването в селата Рогош, Скутаре и Трилистник"}
{"url": "http://www.focus-news.net/news/2018/02/05/2485105/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „АЛЕКО възкръсва и тръгва по света“. Първата българска програма на Европейския съюз – A.L.E.C.O., създадена по идея на пазарджишкия евродепутат Андрей Новаков, бе открита официално в София. Започва набирането на кандидати да тръгнат по света. С бюджет от 750 000 евро, програмата A.L.E.C.O ще изпрати 120 млади предприемачи от България и ЕС в САЩ, Сингапур или Израел, в зависимост от желанието на кандидатите, като им осигури 1000 евро месечна издръжка. Освен стипендията, участниците ще получат допълнително между 600 и 800 евро финансиране за билет. A.L.E.C.O. е първото изцяло българско предложение за програма на Европейския съюз, което бива одобрено и финансирано от ЕК. То носи името на великия Алеко Константинов, а абревиатурата в превод означава Achieve Leadership in Entrepreneurship and Cooperation Opportunities – Постигане на лидерство в предприемачеството и възможности за сътрудничество.\r\n„Нов корпус за старата гимназия“ е заглавие от втора страница на изданието. Нов учебен корпус ще бъде изграден в Професионалната гимназия по селско стопанство „Царица Йоанна\" в Пазарджик. В края на миналата седмица на тържествена церемония бе направена и първата копка на бъдещия учебен корпус No 2. На официална церемония в двора на училището секретарят на община Пазарджик Румен Кожухаров даде символичен старт на ремонтите дейности. Директорът на училището Георги Гатев обясни, че в началото на следващата учебна година занятията ще се водят във вече обновената сграда, а през ноември всички ще посрещнат 120-годишния юбилей в новата актова зала. Градежът стана възможен, след като гимназията подготви и защити свой проект за подобряване на качеството на образователната среда и предоставяне на съвременни условия чрез обновяване на материалната база. Той се финансира от Оперативна програма „Региони в растеж“.\r\n„Лисици шетат в училищен двор“, информира от трета страница вестникът. Популацията на лисици в пазарджишкото село Росен застрашително нараства. Тяхна жертва падат домашни птици и зайци. „Кумичките“ толкова често се появяват, че и кучетата са ги опознали и не ги гонят, не ги лаят дори, разказват ловци. Като се срещнат, подушват се и започват да „дирижират“ с опашките – като първи другарчета. Хитрите хищници шетат не само по необитаемите къщи, влизат и там, където живеят хора. В първите дни след Нова година било нападнато малко домашно стопанство, където били удушени няколко кокошки и пуйки. А лисицата се шмугнала между краката на стопанина, тръгнал да я убива, и избягала. Едно от новите им свърталища е селското училище, което от няколко години не работи.", "date": "2018.02.05", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/05/2485107/bozhidar-mihaylov-regionalna-sluzhba-po-zaetostta-varna-priklyuchihme-2017-godina-s-47-bezrabotitsa-za-teritoriyata-na-oblastta.html", "text": "Резултатите и анализите през последните години показват едно плавно намаляване на процента на безработица. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. Той добави, че за базова се използва 2008 година, когато процентът на безработица във Варненска област е бил най-нисък – 4.2%. „Приключихме 2017 година с 4.7% безработица за територията на област Варна, което е показателно по отношение на стабилността на икономическото развитие в момента на региона, стабилността на работните места, това че няма масово освобождаване на хора от работа. Обявяват се по-голям брой работни места, които са дълготрайни. Нашите резултати отчитат, че това е много добра тенденция към момента“, отбеляза Божидар Михайлов. По думите му през изтеклата година на 15 000  души са започнали работа чрез бюрата по труда в област Варна. „Огромен труд от страна на служителите по реализация на различните програми и схеми по Оперативна програма „Развитие на човешките ресурси“ и Националния план за действие по заетостта. Явно всяка една програма и мярка има своето място и смисъл в икономическия живот на региона“, заяви Божидар Михайлов.\r\nМарияна ВАЛЕНТИНОВА", "date": "2018.02.05", "title": "Божидар Михайлов, Регионална служба по заетостта – Варна: Приключихме 2017 година с 4.7% безработица за територията на областта"}
{"url": "http://www.focus-news.net/news/2018/02/05/2485108/v-tsentralniya-voenen-klub-shte-se-provede-tseremoniyata-pozharnikar-na-godinata-na-6-fevruari.html", "text": "В концертната зала на Централния военен клуб ще се проведе церемонията „Пожарникар на годината - 2017“ от 11.00 часа на 6 февруари. Ръководствата на Министерството на вътрешните работи (МВР) и на ГД „Пожарна безопасност и защита на населението“ ще наградят отличилите се през изминалата година огнеборци. Това съобщиха от пресцентъра на МВР. \r\nЗа 23-та поредна година в рамките на конкурса ще бъдат излъчени комплексен победител и победители за основните направления на дейност - пожарогасене и аварийно-спасителна дейност, противопожарен контрол и превантивна дейност.", "date": "2018.02.05", "title": "В Централния военен клуб ще се проведе церемонията „Пожарникар на годината“ на 6 февруари"}
{"url": "http://www.focus-news.net/news/2018/02/05/2485110/burgas-obshtinata-sazdava-roditelski-savet-po-vaprosite-na-obrazovanieto-kato-konsultativen-organ-kam-kmeta.html", "text": "Община Бургас създава Родителски съвет по въпросите на образованието като консултативен орган към кмета. В срок до 12 февруари 2018 година директорите на детските градини и училищата трябва да представят в Дирекция \"Образование\" списък на желаещите да се включат в него. Това съобщиха от пресцентъра на Общината.\r\nВ съвета могат да членуват както представители на настоятелствата, така и други родители, които искат да участват в работата му. Заявяването на такова желание и записването ще се извършва при директорите на училищата и детските градини.\r\nРодителският съвет ще има две секции - \"Предучилищно образование\" и \"Училищно образование\". Той ще разглежда въпроси, свързани с:\r\n- Реда и условията за прием на деца и ученици в детските градини и училищата;\r\n- Сигурността и контрола на достъпа, изграждане на видеонаблюдение, пропускателен режим;\r\n- Храненето в детските градини и ученическите столове и други въпроси, предложени от родителите.\r\nОсвен с предложения и идеи, родителите ще участват и съвместно с представители на общинската администрация в проверки в училищата и детските градини. Първото заседание на Родителския съвет ще бъде в периода 14 - 16 февруари.", "date": "2018.02.05", "title": "Бургас: Общината създава Родителски съвет по въпросите на образованието като консултативен орган към кмета"}
{"url": "http://www.focus-news.net/news/2018/02/05/2485106/gl-prokuror-sotir-tsatsarov-otbelyazvame-nay-niskoto-do-momenta-nivo-na-kontrabanda-pri-tsigarite-6.html", "text": "Отбелязваме най-ниското до момента ниво на контрабанда при цигарите - 6%. Това каза главният прокурор Сотир Цацаров след представянето на резултати от изследване за контрабандата на цигари, предаде репортер на Агенция „Фокус“. „На първо място искам да отбележа, че формулировката, под която е обозначено проучването „Цигари непредназначени за местния пазар“ е изключително деликатна и в същото време показваща за какво става дума. Най-общо казано става дума за това, което представлява незаконна търговия, контрабанда и което в крайна сметка осъществява и престъпни състави. Въпреки деликатната формулировка „цигари, непредназначени за местния пазар“, не може да не отбележим няколко неща. На първо място плюсовете – да, 6% е най-ниското ниво, мерено до момента. Тези 6% обаче не бива да ни успокояват, защото в рамките им маржовете са много големи по места“, заяви Цацаров. По думите му има места с много нисък процент и места с много висок. „Ако Хасково, с най-висок процент, го обясняваме географски, възникват въпросите за Велико Търново и Пазарджик. Такива въпроси възникват и по отношение на марките цигари с оглед на това, че отново лидер остава една и съща компания. Така или иначе усилията и на прокуратурата, и на МВР са свързани не само с противодействието на незаконната търговия с цигари. Това е само един от спектрите на нашата работа. Само снощи са задържани 32 кг хероин“, допълни той.  \r\nСпоред Цацаров не е възможно тези резултати да бъдат постигнати, ако липсва партньорството между държавните органи и бизнеса, който е заинтересуван да работи на светло. \"Не можем да кажем, че тези 6% са резултат само на работата на митници, прокуратура, МВР и т.н. Благодаря трябва да се каже и на всички икономически оператори, които подкрепят тази инициатива и без партноьрството на които тези 6% биха били абсолютно невъзможни. Силното партньорство на свелия бизнес с държавата е от изключително значение за тези проценти\", каза още Цацаров.\r\nБиляна ИВАНОВА", "date": "2018.02.05", "title": "Гл. прокурор Сотир Цацаров: Отбелязваме най-ниското до момента ниво на контрабанда при цигарите - 6%"}
{"url": "http://www.focus-news.net/news/2018/02/05/2485100/shumen-zabolevaemostta-v-oblastta-narastva-no-ostava-v-predepidemichni-niva.html", "text": "Заболеваемостта в Шумен нараства, но остава в предепидемични нива. 216 на 10 000 население е заболеваемостта от остри респираторни заболявания и грип за изтеклата седмица. Това съобщи за Радио „Фокус“ - Шумен д-р Марко Марков, директор на Дирекция „Надзор на заразните заболявания“ в Регионална здравна инспекция - Шумен. Предходната седмица стойностите бяха 195 на 10 000. „Все още сме в предепидемичен период и при достигане на съответната норма, която за област Шумен е 232 на 10 000 население, ще бъдат предприети и съответните мерки“, заяви д-р Марков.\r\nИвелина ИВАНОВА", "date": "2018.02.05", "title": "Шумен: Заболеваемостта в областта нараства, но остава в предепидемични нива"}
{"url": "http://www.focus-news.net/news/2018/02/05/2485111/premierat-boyko-borisov-12-e-rastat-na-prihodite-v-byudzheta-za-yanuari-ot-goriva.html", "text": "Приходите за януари от бюджета на горивата са с 12% ръст. Това каза премиерът Бойко Борисов, след представянето на резултати от изследване за контрабандата на цигари, предаде репортер на Агенция „Фокус“. „Трайна е тенденцията за намаляване на контрабандата, не да го направим веднъж или кампанийно, тримесечие след тримесечие върви, което е най-радостното. Затова и приходите в бюджета са такива“, заяви той. „Как може България да е на 6% и кой от къде се яви пита има ли борба с корупцията- има, ето я“, коментира Бойко Борисов и изтъкна, че с това се мери реално свършената работа. \r\nПо повод представеното проучване премиерът посочи: „Това е най-точното проучване, по прост и практичен начин. Във всеки град се обръща кофа за боклук и се броят кутиите без бандерол и със бандерол“. „Това не е като социологическите проучвания преди избори“, коментира Бойко Борисов. „То показва не усещането, не имагинерната величина, а резултатът от борбата с контрабандата на практика“, каза още той.\r\nБиляна ИВАНОВА", "date": "2018.02.05", "title": "Премиерът Бойко Борисов: 12% е ръстът на приходите в бюджета за януари от горива"}
{"url": "http://www.focus-news.net/news/2018/02/05/2485112/plovdiv-po-malko-pozhari-s-materialni-shteti-sa-otcheteni-v-oblastta-prez-2017-godina.html", "text": "По-малко пожари с материални щети отчитат в Пловдив и областта през изминалата 2017 година. Това съобщи за Радио „Фокус” - Пловдив инспектор Цвятко Дешев, говорител на РДПБЗН - Пловдив. По думите му пожарите с материални загуби през 2017 година са 771 броя срещу 840 броя за 2016 година. Според статистиката от пожари през 2017 година  са били унищожени около 800 дка горски територии (широколистна, иглолистна и смесена гора) и близо 2 000 дка с посеви от житни култури. Унищожени са били и 101 броя леки автомобили, лекотоварни и товарни моторни превозни средства.\r\nВ рамките на изминалата 2017 година, екипите на РДПБЗН - Пловдив са отреагирали на над 5 700 сигнали за необходимост от намеса. Това включва различни по характер инциденти и произшествия като съдействие на органите на Пътна полиция при пътнотранспортни произшествия, премахване на опасни предмети и паднали дървета, оказване на помощ на трудно-подвижни и възрастни хора, отводняване на къщи и мазета, спасяване на животни и др.\r\nОт РДПБЗН - Пловдив напомнят на гражданите да бъдат по-бдителни и да спазват правилата за пожарна безопасност, за да бъдат намалени вероятностите за възникване на опасни инциденти.\r\nЦветана ТОНЧЕВА", "date": "2018.02.05", "title": "Пловдив: По-малко пожари с материални щети са отчетени в областта през 2017 година"}
{"url": "http://www.focus-news.net/news/2018/02/05/2485118/lidiya-kondeva-psiholog-protsedurite-v-barokamera-povliyavat-golyam-broy-zabolyavaniya-kato-ne-davat-nikakvi-stranichni-efekti.html", "text": "Барокамерата в Пазарджик направи акция за 10 безплатни процедури на нуждаещи се потребители за времето от 15 декември до 15 януари. Това съобщи за Радио „Фокус“ – Пазарджик Лидия Кондева, психолог и собственик на барокамерата. От безплатните процедури се възползваха над 25 души, на които бяха направени 150 барокамери. „Стремихме се да помогнем първо на тези, които наистина категорично имат нужда от терапията. Искахме да помогнем и го направихме за тези, чийто резултат ще е забележим. Най-видим резултат от хипербарна терапия се получава при порезни рани, изгаряния и възстановяване след операции. Облекчихме болките при артритни заболявания и различни видове схващания и изтръпвания. Помогнахме на хора с депресии, тежки мигрени и безсъние. Поставихме начало в излекуването на тежки алергии и анемии. Не забравихме и отново протегнахме ръка към нашите деца с разстройство в развитието. Децата са по-голямата част от нашите потребители“, уточни Кондева. Тя каза още, че от процедурите в барокамера се повлияват най-добре следоперативни състояния, проблеми с опорно-двигателната система, слединсултни състояния, изгаряния и порезни рани. „Хората трябва да знаят, че барокамерата не дава никакви усложнения и странични ефекти. Ефектът от процедурите в нея зависи от заболяването, от самият организъм до колко може да се възстанови, както и това колко време е минало от началото на травмата или заболяването“, коментира Кондева. Тя добави, че барокамерата работи на принципа на насищане на клетките с кислород, което им помага да се регенерират, а повечето заболявания са свързани именно с недостига на кислород.\r\nАлбена ЖИЛЕКОВА", "date": "2018.02.05", "title": "Лидия Кондева, психолог: Процедурите в барокамера повлияват голям брой заболявания, като не дават никакви странични ефекти"}
{"url": "http://www.focus-news.net/news/2018/02/05/2485119/blagoevgrad-obshtina-simitli-shte-prodalzhi-predostavyaneto-na-trite-sotsialni-uslugi-za-lichen-asistent-sotsialen-asistent-i-domashen-pomoshtnik.html", "text": "Общината ще продължи предоставянето на трите социални услуги в домашна среда - „Личен асистент“, „Социален асистент“ и „Домашен помощник“. Това съобщи за Радио „Фокус“ – Пирин Ивайло Гоцев, ръководител на Социалното звено към Общината. Агенцията за социално подпомагане ще обезпечи предоставянето на социалните услуги на потребителите, за които е извършена оценка по правилата на процедура „Независим живот“, финансирана от Оперативна програма „Развитие на човешките ресурси“ 2014 - 2020 година. „С прилагане на тази мярка се цели оказване на подкрепа на общините в осигуряване на устойчивост на социалните услуги в домашна среда и гарантиране на грижа за лицата от целевите групи“, каза още Гоцев. Социалните услуги предоставяни в домашна среда „Личен асистент”, „Социален асистент” и „Домашен помощник“ за хора с увреждания и лица над 65 години с ограничения или невъзможност за самообслужване ще премине от европейско финансиране по проект към финансиране на социалните услуги от Републикански бюджет за 2018 година.„Фокус“ припомня, че от 2016 година Община Симитли е бенефициент по проект „За независим живот“. Общият размер на предоставената безвъзмездна финансова помощ по договор BG05М9ОР001-2.002.0120-С001, по процедура на директно предоставяне BG05M9ОP001-2.002 „Независим живот” от Оперативна програма „Развитие на човешките ресурси” 2014 - 2020 г. за Община Симитли е 495 744.46 лв. Срокът за реализация на дейностите по проекта, съгласно подписания договор е 25 месеца (1 януари 2016 г. – 31 януари 2018 г.). Потребителите получиха услуги в домашна среда за период от 20 месеца. Целевите групи по проекта бяха лица с трайни увреждания, в това число и деца и възрастни хора над 65-годишна възраст, които са в пълна или частична невъзможност да се самообслужват. За над 70 потребителя се предоставяха услуги от един социален работник, един рехабилитатор, една медицинска сестра и един психолог. С изпълнение на дейностите по проекта беше създаден Център за почасово предоставяне на социални услуги в общността и в домашна среда и беше закупено специализирано превозно средство, като беше осигурен достъп до интегрирани социални услуги, според специфичните потребности на хората в неравностойно положение.\r\nЛивия НИНОВА", "date": "2018.02.05", "title": "Благоевград: Община Симитли ще продължи предоставянето на трите социални услуги за личен асистент, социален асистент и домашен помощник"}
{"url": "http://www.focus-news.net/news/2018/02/05/2485120/smolyan-70-grama-kanabis-sa-otkriti-ot-politsiyata-v-sluzhebna-staya-v-hotel-v-pamporovo.html", "text": "На 2 февруари 2018 г., около 10.00 ч. в к. к. Пампорово, при извършване на проверка от служители на Районно управление на МВР-Чепеларе в стая на хотел, отдадена за служебно ползване на 24-годишен мъж от Велико Търново, е намерена суха растителна маса с бруто тегло 70,56 грама. Това съобщиха от ОДМВР-Смолян. При направения полеви наркотест веществото реагира на канабис. Местопроизшествието е запазено и посетено от дежурна оперативна група. По случая е образувано бързо производство. Извършителят е задържан за срок от 24 часа. Работата по случая продължава.", "date": "2018.02.05", "title": "Смолян: 70 грама канабис са открити от полицията в служебна стая в хотел в Пампорово"}
{"url": "http://www.focus-news.net/news/2018/02/05/2485116/blagoevgrad-kmetat-na-bansko-georgi-ikonomov-shte-vzeme-uchastie-v-sreshta-na-visoko-nivo-na-ministrite-na-turizma-v-es-na-13-fevruari.html", "text": "Кметът на Банско Георги Икономов ще вземе участие в планираната за 13 февруари 2018 година среща на високо равнище на министрите на туризма на държавите членки на ЕС. Това съобщиха от пресцентъра на Община Банско. По покана на министъра на туризма Николина Ангелкова, той ще се включи в дискусията под темата „Туризъм и икономически растеж“. Събитието е включено в календара на проявите на Българското председателство на Съвета на ЕС, като в него ще вземат участие още ресорните министри от държавите от Западните Балкани – Албания, Сърбия, Македония, Косово, Черна гора, Босна и Херцеговина, Хърватска и Турция.", "date": "2018.02.05", "title": "Благоевград: Кметът на Банско Георги Икономов ще вземе участие в среща на високо ниво на министрите на туризма в ЕС на 13 февруари"}
{"url": "http://www.focus-news.net/news/2018/02/05/2485113/glavniyat-prokuror-sotir-tsatsarov-32-kg-heroin-sa-zadarzhani-snoshti-provedena-e-i-operatsiya-za-protivodeystvie-na-trafik-na-orazhiya.html", "text": "Снощи са задържани 32 кг хероин. Проведена е и операция за противодействие на трафик на оръжия. Това каза главният прокурор Сотир Цацаров след представянето на резултати от изследване за контрабандата на цигари, предаде репортер на Агенция „Фокус“. „Усилията и на Прокуратурата, и на МВР са свързани не само с противодействието на незаконната търговия с цигари. Това е само един от спектрите на работата ни, свързани и с противодействие на незаконния трафик на наркотични вещества“, посочи той. Пред журналисти главният прокурор обясни, че се очаква по-късно от Специализираната прокуратура да дадат информация за операциите.\r\nПо повод информация на израелски медии, че не Хизбула стои зад атентата в Сарафово, тъй като името им не фигурира в обвинителния акт и може ли да има такава версия Сотир Цацаров коментира: „За нас няма версии, каквито биха били развивани от един или други израелски медии. Българската прокуратура обвинява конкретни лица, както е навсякъде по света. Не обвиняваме организации, държави, движения, независимо дали биха били квалифицирани като прогресивни или терористични“. „Извършителите са физически лица и такава е логиката на наказателното право. Не се занимаваме с организации и не ги обвиняваме. Всичко останало са въпроси на външна политика“, каза още главният прокурор.\r\nБиляна ИВАНОВА", "date": "2018.02.05", "title": "Главният прокурор Сотир Цацаров: 32 кг хероин са задържани снощи, проведена е и операция за противодействие на трафик на оръжия"}
{"url": "http://www.focus-news.net/news/2018/02/05/2485123/afp-yaponskite-vlasti-potvardiha-informatsiyata-za-razbiliya-se-helikopter.html", "text": "Японският министър на отбраната Ицунори Онодера потвърди информацията за разбилия се военен хеликоптер, предава AFP. По-рано в понеделник местна телевизия съобщи, че вертолет на японските Сили за самоотбрана е паднал в град Кандзан.\r\nПред репортери, Онодера потвърди, че „хеликоптерът се е разбил и избухнал в пламъци“. На мястото са били изпратени 14 екипи на пожарната, които впоследствие са извадили четири тела от останките на сградата и хеликоптера. Предполага се, че две от тях са на екипажа на машината. : Цанко Цолов", "date": "2018.02.05", "title": "AFP: Японските власти потвърдиха информацията за разбилия се хеликоптер"}
{"url": "http://www.focus-news.net/news/2018/02/05/2485122/petar-velkov-obshtinski-priyut-za-kucheta-kyustendil-99-ot-bezdomnite-kucheta-v-grada-sa-obraboteni-i-markirani.html", "text": "99% от бездомните кучета в града са обработени и маркирани. Това каза пред Радио „Фокус” – Кюстендил Петър Велков, отговорник на общинския приют за бездомни кучета в Кюстендил. По думите му приютът работи вече девета поредна година и усилията му дават резултат. „Популацията на бездомните кучета намалява, не може тези кучета да изчезнат. Държим едно добро ниво на работа. Хората трябва да знаят, че не всички бездомни кучета са били домашни. Има много кучета, които се докарват в Кюстендил от други градове и това е основният проблем”, каза Петър Велков. По думите му, ако става въпрос само за изоставени домашни кучета, екипът на приюта би се справил много бързо с тях. „Проблемът е, че истинските бездомни кучета се докарват от други градове и то от хора, които твърдят, че обичат кучетата”, каза Петър Велков. Според него 99 % от кучетата в града са обработени и маркирани. „Тези кучета са обработени, кастрирани, те не могат да се развъждат и не представляват опасност”, каза Петър Велков.\r\nВенцеслав ИЛЧЕВ", "date": "2018.02.05", "title": "Петър Велков, Общински приют за кучета - Кюстендил: 99% от бездомните кучета в града са обработени и маркирани"}
{"url": "http://www.focus-news.net/news/2018/02/05/2485125/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-fevruari.html", "text": "„Софийска вода” временно ще прекъсне водоснабдяването в някои части на столицата на 6 февруари. Това съобщиха от пресцентъра на дружеството.\r\nВъв връзка с подмяна на уличен водопровод на ул. „Алдомировска“, жк. „Зона Б-19“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Александър Стамболийски“, бул. „Инж. Иван Иванов“, ул. „Димитър Петков“ и бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с подмяна на сградно водопроводно отклонение на ул. „Стефан Стамболов“, община „Възраждане“ - Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Стефан Стамболов“ от ул. „Чипровци“ до ул. „Екзарх Йосиф“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чипровци“ ъгъла с бул. „Стефан Стамболов“.\r\nВъв връзка с подмяна на водомерен възел на ул. 420, кв. „Манастирски ливади“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Луи Айер“ от №156 до №227А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №170.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.05", "title": "„Софийска вода” временно ще прекъсне водоснабдяването в някои части на столицата на 6 февруари"}
{"url": "http://www.focus-news.net/news/2018/02/05/2485128/pazardzhik-do-1700-chasa-dvizhenieto-v-posoka-sofiya-pri-km-82-na-avtomagistrala-trakiyase-osashtestvyava-samo-v-aktivnata-lenta-poradi-remont-na-mantinela.html", "text": "До 17.00 часа движението в посока София при км 82 на автомагистрала \"Тракия\"се осъществява само в активната лента поради ремонт на ограничителна система (мантинела). Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост.", "date": "2018.02.05", "title": "Пазарджик: До 17.00 часа движението в посока София при км 82 на автомагистрала \"Тракия\"се осъществява само в активната лента поради ремонт на мантинела"}
{"url": "http://www.focus-news.net/news/2018/02/05/2485124/blagoevgrad-normalno-se-osashtestvyava-preminavaneto-na-avtomobili-prez-gkpp-ilinden.html", "text": "Нормално се осъществява преминаването на автомобили през ГКПП „Илинден“. Това съобщиха за Радио „Фокус“ – Пирин от граничния пункт. Без проблеми се извършва и преминаването на ГКПП „Кулата“, както и на останалите пунктове по българо-гръцката граница.\r\nЛивия НИНОВА", "date": "2018.02.05", "title": "Благоевград: Нормално се осъществява преминаването на автомобили през ГКПП „Илинден“"}
{"url": "http://www.focus-news.net/news/2018/02/05/2485117/b92-ima-vazmozhnost-evropeyskiyat-sayuz-da-obsadi-ispanskata-blokada-za-kosovo-na-23-fevruari.html", "text": "Лидерите на страните от Европейския съюз ще проведат среща в Брюксел, насрочена за 23 февруари, където е вероятно държавите членки да обсъдят испанската блокада за Косово, предава английскоезичната редакция на сръбската медия B92. По-рано се появи информация, според която Мадрид се противопоставя на включването на Косово в следващата стратегия за разширяване на Европейския съюз, която предстои да бъде представена във вторник, шести февруари. Според сръбската медия, лидерите на ЕС най-вероятно ще обсъдят възраженията на Испания по въпроса в края на месеца, по време на информационната среща в белгийската столица. : Цанко Цолов", "date": "2018.02.05", "title": "B92: Има възможност Европейският съюз да обсъди испанската блокада за Косово на 23 февруари"}
{"url": "http://www.focus-news.net/news/2018/02/05/2485126/v-natsionalniya-statisticheski-institut-shte-badat-predstaveni-na-rezultatite-ot-proekt-za-privezhdane-na-aktivite-na-nsi-v-saotvetstvie-s-iziskvaniyata-na-evrostat-i-migratsiya-kam-hcho.html", "text": "На 6 февруари, вторник, от 11.00 часа в сградата на Националния статистически институт (НСИ) ще се проведе пресконференция за представяне на резултатите от изпълнението на проекта  „Привеждане на информационните активи на НСИ в съответствие с изискванията на Евростат и миграция към ХЧО“, № BG05SFOP001-1.002-0008-C01 / 31.01.2017 г., финансиран по Оперативна програма „Добро управление“. Това съобщиха от НСИ. В пресконференцията ще участват Сергей Цветарски – председател на НСИ, Диана Янчева - заместник-председател на НСИ, Юрий Стаменов - Директор на дирекция \"Информационни системи и инфраструктура\" и ръководител на проекта. Ще бъдат представени резултатите от изпълнението на основните дейности по проекта, включитено и информационните материали.\r\nПроектът е част от плана за изграждане на е-правителство в Република България.", "date": "2018.02.05", "title": "В Националния статистически институт ще бъдат представени на резултатите от проект за привеждане на активите на НСИ в съответствие с изискванията на Евростат и миграция към ХЧО"}
{"url": "http://www.focus-news.net/news/2018/02/05/2485127/sport-zapochva-vtoriya-krag-kvalifikatsii-ot-sofiya-oupan.html", "text": "В 12:00 часа започва вторият кръг от квалификациите от турнира „София Оупън“, провеждан в българската столица. Германецът Флориан Майер ще играе срещу латвиеца Ернест Гулбис, докато в успоредна среща за място в турнира ще играят двама тенисисти от Босна и Херцеговина – Томислав Бъркич и Мирза Башич. В неделя от квалификациите отпадна играещият с „Уаълд кард“ българин Александър Лазаров.", "date": "2018.02.05", "title": "Спорт: Започва втория кръг квалификации от „София оупън“"}
{"url": "http://www.focus-news.net/news/2018/02/05/2485129/smolyan-zadarzhan-e-49-godishen-mazh-prevozval-nad-1-ton-cherni-i-tsvetni-metali-bez-litsenz.html", "text": "На 2 февруари 2018 г. в Районно управление на МВР-Златоград е започнато досъдебно производство, за това, че около 07.00 ч. в същия ден на ул.\"България\" №80 в Златоград, при полицейска проверка на товарен автомобил \"Форд Транзит\" със смолянска регистрация, собственост на дружество със седалище в града и управляван от М. М. К. на 49 години от Пловдив е установено, че се превозват 1001 кг черни и цветни метали и 4 акумулатора с общо тегло 55 кг., без лиценз, който се изисква по нормативен акт. Това съобщиха от ОДМВР-Смолян. Местопроизшествието е посетено от дежурна оперативна група. Извършен е оглед и е образувано досъдебно производство. Извършителят е задържан за срок от 24 часа. Работата по случая продължава.", "date": "2018.02.05", "title": "Смолян: Задържан е 49-годишен мъж, превозвал над 1 тон черни и цветни метали, без лиценз"}
{"url": "http://www.focus-news.net/news/2018/02/05/2485109/tass-turtsiya-tryabva-da-prerazgleda-svoyata-interventsiya-v-siriya-spored-iranskoto-vanshno-ministerstvo.html", "text": "Ръководството в Турция трябва да преразгледа своята интервенция в Сирия, това е заявил официалният представител на иранското външно министерство Бахрам Гасеми, съобщава ТАСС.\r\n„Турското правителство трябва да преразгледа своята интервенция в Сирия“, заяви Гасеми, като добави, че „консултациите между Иран, Русия и Турция относно Сирия ще продължат“. \r\nНа 20 януари Турция започна операция „Маслинова клонка“ в сирийската провинция Африн, която е насочена против кюрдските групировки „Отряди за народна самоотбрана“ и „Демократически съюз“, които според Анкара са терористични. : Цанко Цолов", "date": "2018.02.05", "title": "ТАСС: Турция трябва да преразгледа своята интервенция в Сирия, според иранското външно министерство"}
{"url": "http://www.focus-news.net/news/2018/02/05/2485130/miroslav-iliev-agrometeorolog-vsichki-kulturni-rasteniya-shte-badat-dobre-obezpecheni-s-pochvena-vlaga-za-pravilno-razvitie-sled-kraya-na-zimnite-mesetsi.html", "text": "През месец февруари за Североизточна България е възможно в отделни дни от месеца максималните температури да достигат 10 – 15 градуса, а минималните в рамките на минус 3 до минус 1 градуса. Това каза за  Радио „Фокус” – Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. По думите му няма да настъпи съществена промяна на открито за работа в сравнение с предходния месец януари. „Зимният сезон ограничава селскостопанските дейности на полето и ги свежда до минимум. Възможно е да се възобнови вегетацията при есенниците при задържане на по-топло време за по-дълъг период. Валежите ще бъдат до нормата – около 30 – 45 л/кв. м, предимно превалявания от дъжд, a сняг e възможно да пада по-често във вътрешността на региона, но със слаб интензитет“, добави Мирослав Илиев. Падналите валежи за януари – до 60-70 л/кв. м в отделни региони, са осигурили траен влагозапас за пролетта. „Всички културни растения ще бъдат добре обезпечени с жизнено важната почвена влага за успешно нарастване и правилно развитие при затопляне на времето след края на зимните месеци“, подчерта Мирослав Илиев.\r\nМарияна ВАЛЕНТИНОВА", "date": "2018.02.05", "title": "Мирослав Илиев, агрометеоролог: Всички културни растения ще бъдат добре обезпечени с почвена влага за правилно развитие след края на зимните месеци"}
{"url": "http://www.focus-news.net/news/2018/02/05/2485121/verzhiniya-dzhevelekova-v-haskovo-pazardzhik-i-veliko-tarnovo-nivoto-na-tsigarite-neprednaznacheni-za-mestniya-pazar-ostava-visoko.html", "text": "В някои от градовете нивото на цигари, непредназначени за местния пазар, остава високо. Това са Хасково, Пазарджик, Велико Търново. Това каза пред журналисти Вержиния Джевелекова, мениджър „Корпоративни отношения“ във Филип Морис-България след представянето на резултати от изследване за контрабандата на цигари, предаде репортер на Агенция „Фокус“. „В някои от тях има намаление - най-голямото е в Свиленград, от 44% на 8%“, обясни тя. „Добрите резултати са благодарение на сътрудничеството на държавата и правоохранителните органи, на политическата воля на правителството, както и индустрията и икономическите оператори“, коментира Верджиния Джевелекова. „Има възможност за повишаване на приходите, за увеличаване на законния пазар и вярваме в общите цели“, посочи тя и допълни, че приходите от акцизи са над 2 млрд. лева. \r\nБиляна ИВАНОВА", "date": "2018.02.05", "title": "Вержиния Джевелекова: В Хасково, Пазарджик и Велико Търново нивото на цигарите, непредназначени за местния пазар, остава високо"}
{"url": "http://www.focus-news.net/news/2018/02/05/2485137/sliven-trima-dushi-sa-postradali-pri-intsident-s-opasni-veshtestva-v-grada.html", "text": "Сливен: На  4 февруари, в 09,19 часа, в РСПБЗН-Сливен е получен сигнал за приети в ЦСМП-Сливен трима пострадали при инцидент с опасни вещества. Инцидентът е станал в сграда на улица „Генерал Драгомиров“ в град Сливен. На място са изпратени екипи на РСПБЗН-Сливен и Районно управление на МВР-Сливен. От сградата са изведени 5 души на безопасно разстояние. Това съобщиха от ОДМВР-Сливен. Екипите са извършили замерване с газ-анализатор, като са установили превишена концентрация на органични пари. В резултат на извършените замервания е локализиран източникът в подземен гараж в сградата. Гаражът е собственост на 66-годишния К. Т. от град Сливен. На място са извикани служители на РЗИ-Сливен и Областната дирекция по безопасност на храните. По първоначални данни от гаража е иззет препарат за растителна защита. Към момента мястото е обезопасено и не се регистрира наличие на опасни вещества. Работата по случая продължава.", "date": "2018.02.05", "title": "Сливен: Трима души са пострадали при инцидент с опасни вещества в града"}
{"url": "http://www.focus-news.net/news/2018/02/05/2485140/veliko-tarnovo-nad-3-200-leva-byaha-sabrani-ot-blagotvoritelniya-bazar-za-14-godishnata-nikol-georgieva.html", "text": "3 208 лева бяха събрани от благотворителния базар за набиране на средства за лечението на 14-годишната Никол Георгиева във Велико Търново. Това съобщиха за Радио „Фокус“ – Велико Търново организаторите. Базарът се проведе в събота. На него се продаваха ръчно изработени от доброволци подаръци и сувенири – картички, бижута, текстилни играчки, мартеници, аксесоари за коса, картини, предмети, украсени с техниката на декупаж, свещи и сладки.\r\nЦялата събрана сума от продажбите ще бъде преведена на дарителската банкова сметка на Никол: IBAN: BG46 UNCR 7000 1523 0967 34 BIC(SWIFT), код на Уникредит Булбанк: UNCRBGSF, а също и чрез финансовата платформа PAYPAL на адрес: nadq_2009@abv.bg. \r\nМомичето е диагностицирано със заболяването Сарком на Юинг и се нуждае от спешна оперативна намеса. Операцията е планувана за месец март във Франция. За интервенцията са необходими поне 700 000 лева.\r\nНадежда КРЪСТЕВА", "date": "2018.02.05", "title": "Велико Търново: Над 3 200 лева бяха събрани от благотворителния базар за 14-годишната Никол Георгиева"}
{"url": "http://www.focus-news.net/news/2018/02/05/2485139/inspektoratat-kam-visshiya-sadeben-savet-navarshi-10-godini-ot-nachaloto-na-deynostta-si.html", "text": "Инспекторатът към Висшия съдебен съвет (ИВСС) навърши 10 години от началото на дейността си – на 4 февруари 2008 г. в 10 часа е регистрирана първата подадена жалба. Това съобщиха от пресцентъра на ИВСС.\r\nИнспекторатът към ВСС е орган на съдебната система с основно правомощие да проверява дейността на органите на съдебната власт, без да засяга независимостта на съдиите, съдебните заседатели, прокурорите и следователите при осъществяването на техните функции. Създаден е при четвъртото изменение на Конституцията - с член 132а, обнародван в бр. 12 на „Държавен вестник” от 6 февруари 2007 г.\r\nПрез 2012 г. на Инспектората към ВСС е възложено ново правомощие – да разглежда заявления на граждани и юридически лица срещу актове, действия или бездействия на органите на съдебната власт, с които се нарушава правото им на разглеждане и решаване на делото в разумен срок. То е регламентирано с приемането на нова глава – глава трета „а” от Закона за съдебната власт, обнародвана в бр. 50 на „Държавен вестник” от 3 юли 2012 г. Разпоредбите влизат в сила на 1 октомври 2012 г. \r\nОт 1 януари 2017 г. Инспекторатът към ВСС проверява имуществото и интегритета на всички съдии, прокурори и следователи. Ключовите за съдебната власт и за общественото доверие към нея правомощия му бяха възложени с петото изменение на Конституцията (бр. 100 на „Държавен вестник” от 18 декември 2015 г.)\r\nИнспекторатът към ВСС се състои от главен инспектор и десет инспектори. Те се избират от Народното събрание с мнозинство две трети от народните представители. Първият състав на Инспектората към ВСС е гласуван на 19 декември 2007 г. Главният инспектор Ана Караиванова и първите инспектори встъпват в длъжност през януари 2008 г.\r\nСегашният главен инспектор Теодора Точкова е избран от Народното събрание на 2 април 2015 г. Тя встъпва официално в длъжност на 16 април 2015 г., а настоящите инспектори, от третия мандат на Инспектората към ВСС, на 14 март 2016 г.\r\nОфициалното честване на 10-годишината от началото на дейността на Инспектората към ВСС ще е в четвъртък, 8 февруари. На честването в Националния исторически музей ще бъде представено логото на институцията, избрано след конкурс по повод юбилея, и ще  бъде валидирана пощенска карта с марка – логото на Инспектората към ВСС.", "date": "2018.02.05", "title": "Инспекторатът към Висшия съдебен съвет навърши 10 години от началото на дейността си"}
{"url": "http://www.focus-news.net/news/2018/02/05/2485141/burgas-v-apelativnata-prokuratura-shte-bade-proveden-brifing-po-povod-tezhko-umishleno-prestaplenie-v-aytos.html", "text": "В 13.30 ч., в залата на Апелативна прокуратура - Бургас ще бъде проведен брифинг по повод извършено тежко умишлено престъпление в гр. Айтос. Това съобщиха от прокуратурата.\r\nВ брифинга участие ще вземат И.Ф. Административният ръководител на Окръжна прокуратура – Бургас Красимира Кателиева и Директорът на ОДМВР – Бургас старши комисар Калоян Калоянов.", "date": "2018.02.05", "title": "Бургас: В Апелативната прокуратура ще бъде проведен брифинг по повод тежко умишлено престъпление в Айтос"}
{"url": "http://www.focus-news.net/news/2018/02/05/2485143/pazardzhik-v-tsentara-za-obshtestvena-podkrepa-vav-velingrad-otvori-vrati-art-atelie-za-detsa-i-mladezhi-s-uvrezhdaniya.html", "text": "В Центъра за обществена подкрепа във Велинград отвори врати арт ателие, в което работят потребители от Дневния център  за деца и младежи с увреждания в курорта. Това съобщи за Радио „Фокус“ – Пазарджик Бояна Кирилова, експерт в Общината. Продължителността на ателието е 6 месеца и има за цел осмисляне свободното време на децата с полезни и приятни занимания по интереси. „Програмата включва изработване на пана от природни материали, колажи от цветна хартия, оцветяване на гипсови фигурки, моделиране с глина и пластилин, изработване на мартеници, маски и др., рисунки с цветен пясък, рисунки чрез издраскване и много други дейности“, уточни Кирилова. Тя добави, че творенията на децата са изработени с помощта на психолозите Елена Цокова и Георги Божанов.\r\nАлбена ЖИЛЕКОВА", "date": "2018.02.05", "title": "Пазарджик: В Центъра за обществена подкрепа във Велинград отвори врати арт ателие за деца и младежи с увреждания"}
{"url": "http://www.focus-news.net/news/2018/02/05/2485138/varna-603-sa-registriranite-sluchai-s-diagnoza-ostri-respiratorni-zabolyavaniya-v-oblastta-za-perioda-26-yanuari-1-fevruari.html", "text": "603 са регистрираните случаи с диагноза остри респираторни заболявания във Варна за периода 26 януари - 1 февруари срещу 645 за предходната седмица, съобщиха за Радио „Фокус“ – Варна от Регионалната здравна инспекция. С диагноза грип в Инфекциозна клиника на болница „Св. Марина” за лечение са постъпили 28 души. С усложнения от остри респираторни заболявания са 42 души – 28 с бронхит и 14 с пневмония. От здравната инспекция припомниха, че във връзка с подема на общата заболеваемост от остри респираторни заболявания и грип през периода 22 – 28 януари, на 29 и 30 януари са проведени две заседания на Областната оперативна комисия за ръководство, координация и контрол на борбата с грип и остри респираторни заболявания. От представения анализ на интензитета на разпространение на заболеваемостта е отбелязана висока интензивност на общата заболяемост, достигаща до 198.69%. В тази връзка комисията взе решения за обявяване на грипна епидемия до 6 февруари на територията на община Варна, по-късно и на територията на област Варна. Сред предприетите противоепидемични мерки са провеждане на стриктно сутрешно медицинско наблюдение за недопускане на заболели деца в детските заведения, спазване на строг противоепидемичен режим, както и често проветряване. Прекратен е плановият прием в лечебните заведения, работата на женските и детски консултации и свижданията с лежащо болни пациенти. Следващо заседание на комисията ще се проведе на 6 февруари.\r\nМарияна ВАЛЕНТИНОВА", "date": "2018.02.05", "title": "Варна: 603 са регистрираните случаи с диагноза остри респираторни заболявания в областта за периода 26 януари - 1 февруари"}
{"url": "http://www.focus-news.net/news/2018/02/05/2485132/prezidentat-rumen-radev-vizitata-na-mari-luiz-koleyro-preka-shte-dade-nov-impuls-za-razvitie-na-dvustrannite-otnosheniya-na-balgariya-i-malta.html", "text": "Визитата на Мари-Луиз Колейро Прека ще даде нов импулс за развитие на двустранните отношения на България и Малта . Това каза държавният глава Румен Радев след срещата си с президента на Република Малта Мари-Луиз Колейро Прека, предаде репортер на Агенция „Фокус“. „По време на нашата среща в Малта направихме преглед на нашите двустранни отношения и констатирахме, че има огромен потенциал за тяхното развитие. Днес поехме една инициатива. Днес сте тук с една много силна делегация. Такава делегация идва за пръв път в България. Убеден съм, че това е знак на важността на нашите отношения от ваша страна. Изразихме силна позиция по отношение на мигрантската криза и охраната на външната граница. Обсъдихме и значението на очакваната многогодишна финансова рамка. Първите разговори ще започнат тук в България на 9 март“, заяви Радев. Той уточни, че споделят сходни позиции, че кохезионната политика е в основата на ЕС. „Тук говорим на един глас за по-бързо изравняване на стандарта на живот между държавите от Севера и Юга, от Изтока и Запада. Огромен потенциал съществува и в развитието на нашите културни връзки. Вие сте първият президент, който празнува празника с нашите сънародници в Малта на светите братя Кирил и Методий и предоставяте вашата резиденция за този празник. Нашите сънародници в Малта са живият мост. Убеден съм в успехите на днешния ден“, каза още Румен Радев. \r\nЛюба АЛЕКСИЕВА", "date": "2018.02.05", "title": "Президентът Румен Радев: Визитата на Мари-Луиз Колейро Прека ще даде нов импулс за развитие на двустранните отношения на България и Малта"}
{"url": "http://www.focus-news.net/news/2018/02/05/2485142/reuters-turskiyat-prezident-be-priet-ot-papa-frantsisk.html", "text": "Турският президент Реджеп Тайип Ердоган пристигна в понеделник на официалното си посещение във Ватикана и бе приет от папа Фрациск, предава Reuters. Очаква се двамата да обсъдят най-вече решението на американския президент Доналд Тръмп да признае Ерусалим за столица на Израел, както и също така ситуациите в Сирия и Ирак, както и мигрантите на световно ниво.\r\nПапата и Ердоган проведоха телефонен разговор след като Доналд Тръмп обяви решението си, а малко преди да отлети за визитата си, турският държавен глава заяви, че САЩ са се самоизолирали заради решението.  \r\nЕрдоган осъди изказването на Франциск от 2015 г., който определи убийството на 1,5 милиона арменци през 1915 г. като геноцид, нещо, което Анкара винаги е отричала. : Цанко Цолов", "date": "2018.02.05", "title": "Reuters: Турският президент бе приет от папа Франциск"}
{"url": "http://www.focus-news.net/news/2018/02/05/2485147/shumen-zadarzhani-sa-dvama-dushi-nanesli-poboy-s-yumrutsi-i-darven-sap-nad-bratya-na-37-i-21-g-v-doma-im-v-selo-blagovo.html", "text": "На 3 февруари около 11:30 часа в дома на братята М. А/ 37 г./ и Р. А. /21 г./  в село Благово без тяхно разрешение влезли братята К. А. /23 г./  и В. А. /26 г./ от същото село и им нанесли побой с юмруци и дървен сап. Това съобщиха от ОДМВР-Шумен. Извършителите са установени и разпитани. Работата по образуваното досъдебно производство за престъпление по чл. 170 ал. 2 от НК продължава.", "date": "2018.02.05", "title": "Шумен: Задържани са двама души, нанесли побой с юмруци и дървен сап над братя на 37 и 21 г. в дома им в село Благово"}
{"url": "http://www.focus-news.net/news/2018/02/05/2485146/stefan-radev-kmet-na-sliven-otlaga-se-optimizatsiyata-za-slivane-i-premestvane-na-uchilishta-s-tsel-preminavane-na-ednosmenen-rezhim.html", "text": "Отлага се оптимизацията на училищната мрежа в Сливен, съобщи кметът Стефан Радев, предаде репортер на Радио „Фокус“ – Сливен. На сесията този месец Общинският съвет ще разгледа предложението само за училището в село Жельо войвода. \"Цялостната оптимизация за сливане и преместване на училища с цел преминаване на едносменен режим, която трябваше да бъде одобрена, се отлага до решение на работната група от представители на родители и компетентни институции. Едва след като предложението бъде обсъдено и изготвено цялостно виждане за бъдещето на учебните заведения, то ще бъде подложено на гласуване в Общинския съвет\", посочи Радев. Според кмета ще бъде разгледано и подложено на дискусия всяко едно предложение за промени в учебния процес, като особено внимание ще се обърне на децата със специални образователни потребности.\r\nЛюдмила ЙОРГОВА", "date": "2018.02.05", "title": "Стефан Радев, кмет на Сливен: Отлага се оптимизацията за сливане и преместване на училища с цел преминаване на едносменен режим"}
{"url": "http://www.focus-news.net/news/2018/02/05/2485136/prezidentat-na-malta-mari-luiz-koleyro-preka-priyatelstvoto-mezhdu-nashite-narodi-shte-se-razviva-i-za-v-badeshte.html", "text": "Приятелството между нашите народи ще се развива и за в бъдеще. Това каза президентът на Малта Мари-Луиз Колейро Прека след срещата си с държавния глава Румен Радев, предаде репортер на Агенция „Фокус“. „С нетърпение очаквам да видя практически резултати от нашите конструктивни разговори. Сред секторите, които обсъдихме, са финансовите услуги, образованието, здравеопазването, логистиката, туризма, морските работи, миграцията и други европейски въпроси, които са важни за нашите народи и всички страни в ЕС. Преподаването на английски език като чужд език е начин да можем да сближим нашите народи. Моето посещение показва едно прекрасно състояние на нашите политически отношения“, заяви малтийският президент. По думите ѝ общите им позиции по стратегически въпроси в ЕС показва възможността им да станат истински хъб в тази област. „Тези ценности определят и България, и Малта като страни на добрата воля. Приятелството между нашите народи ще се развива и за в бъдеще“, каза още тя. \r\nЛюба АЛЕКСИЕВА", "date": "2018.02.05", "title": "Президентът на Малта Мари-Луиз Колейро Прека: Приятелството между нашите народи ще се развива и за в бъдеще"}
{"url": "http://www.focus-news.net/news/2018/02/05/2485145/prezidentat-rumen-radev-politikata-na-otvorenite-vrati-dokara-ne-tolkova-do-golemi-problemi-v-evropa-a-v-samite-darzhavi-otkadeto-tragvat-migrantite.html", "text": "Политиката на отворените врати докара нетолкова до големи проблеми в Европа, а в самите държави, откъдето тръгват мигрантите. Това каза държавният глава Румен Радев след срещата си с президента на Република Малта Мари-Луиз Колейро Прека, предаде репортер на Агенция „Фокус“. „Трябва да имаме ясна преценка за риска и за заплахите, какви са тенденциите на мигрантския натиск, да имаме ясна преценка за източниците. На второ място е солидната охрана на външните граници на ЕС. Много е важно да имаме единна европейска политика, касаеща убежището. Това е една от темите по време на нашето председателството на Съвета на ЕС. Трайно решаване на мигрантската криза е възможно само чрез гарантиране на по-голяма сигурност и стабилизиране на регионите, откъдето пристигат мигрантите и бежанците и съдействие за икономическото и социално развитие на тези региони. Политиката на отворени врати докара не толкова до големи проблеми в Европа, а в самите държави, откъдето тръгват мигрантите. Когато един човек знае, че може да реши своите проблемите, ако успее да се добере до Европа, до нейната солидна социална система, този човек духовно вече се откъсва от проблемите на собствената си страна. Ето това е нещо, за което сериозно трябва да се замислим, защото предлагайки социална сигурност тук, в Европа, на милиони хора от тези проблемни региони, всъщност те престават да мислят  за бъдещето на совите страни, а мислят как да дойдат в Европа“, коментира Радев. По думите му трябва да се създадат зони за сигурност, да работят за стабилизиране и укрепване на тези държави, за да може техните граждани да живеят с проблемите на собствените си държави, да бъдат мотивирани да остават там. „Европа да не се превръща в крепост, а да излезе и на място на помага на държавите от Северна Африка и Близкия изток“, каза още Румен Радев. \r\nЛюба АЛЕКСИЕВА", "date": "2018.02.05", "title": "Президентът Румен Радев: Политиката на отворените врати докара не толкова до големи проблеми в Европа, а в самите държави, откъдето тръгват мигрантите"}
{"url": "http://www.focus-news.net/news/2018/02/05/2485148/yambol-zapochva-prouchvane-za-potrebnostite-ot-rabotna-sila-v-oblastta.html", "text": "През месец февруари в област Ямбол ще бъде извършено проучване за потребностите на работодателите от работна сила. Проучването ще се извършва чрез онлайн анкета, разработена от Агенцията по заетостта. Това съобщиха от Областна администрация – Ямбол. На основание Закона за насърчаване на заетостта Комисията по заетостта към Областния съвет за развитие ще набира, обобщава и разглежда събраната информация от анкетни проучвания за потребностите на работодателите от работна сила.\r\nОнлайн анкетата съдържа разнообразни въпроси относно изискванията на работодателите при подбора на кадри; нуждите и възможностите от обучение на персонала; проучване специфичните потребностите от служители с висше, със средно образование и др. Анкетата може да бъде попълнена в срок до 28 февруари. Информацията ще бъде обобщена от Комисията по заетостта към Областния съвет за развитие и ще бъде предоставена на Агенцията по заетостта.\r\nПроучването се извършва на територията на цялата страна. То ще даде възможност да бъде получена реална и конкретна информация за обхвата, професиите, компетенциите, знанията и уменията на търсените кадри, както и да бъдат определени държавни и регионални приоритети за насърчаване на заетостта и приоритети в сферата на образованието.\r\nЗа да бъдат взети под внимание мнението, търсенията и изискванията на регионалния бизнес е необходимо работодателите да попълнят анкетата. Тя може да бъде намерена .\r\nКомисията по заетост разчита на активността на работодателите в това проучване.", "date": "2018.02.05", "title": "Ямбол: Започва проучване за потребностите от работна сила в областта"}
{"url": "http://www.focus-news.net/news/2018/02/05/2485151/kyustendil-obshtina-dupnitsa-obyavi-konkurs-za-retsital-po-povod-140-godini-ot-osvobozhdenieto-na-balgariya.html", "text": "Общината обяви конкурс за рецитал по повод 140 години от Освобождението на България от османско робство. Това съобщи за Радио „Фокус” – Кюстендил Христо Апостолов, експерт към Община Дупница. Конкурсът ще се проведе на 3 март от 13.00 часа в залата на Общината. Заявки за участие се приемат в културния отдел на Община Дупница. В ученическия конкурс за рецитал може да участват ученици от 5 до 12 клас, те ще бъдат разделени в две възрастови групи. Темата на конкурса е “Свобода или смърт юнашка”. Участниците трябва да изпълнят по едно стихотворение от български автор на патриотична тема.\r\nВенцеслав ИЛЧЕВ", "date": "2018.02.05", "title": "Кюстендил: Община Дупница обяви конкурс за рецитал по повод 140 години от Освобождението на България"}
{"url": "http://www.focus-news.net/news/2018/02/05/2485149/blagoevgrad-s-opasnost-za-zhivota-e-edna-ot-postradalite-pri-katastrofata-v-rayona-na-razlog.html", "text": "На 4 февруари 2018 г. около 16:30 часа при влажен асфалтов път и ясно време, правоспособната водачка М. К. (19 г.) от гр. Разлог, управлявайки лек автомобил „Рено Меган“ по пътя гр. Банско – м. Предел, изпреварва движещ се пред нея лек автомобил „Ягуар“, блъска се в насрещно движещ се товарен автомобил МАН, отскача и се удря в движещия се вече зад нея „Ягуар“. Това съобщиха от ОДМВР-Благоевград. Вследствие на катастрофата са ранени водачката на Реното и нейният спътник, които са с фрактури на крайниците, без опасност за живота, както и пътуващата в другия лек автомобил жена, която е с контузия на мозъка, с опасност за живота. Водачите са с отрицателни проби за алкохол.", "date": "2018.02.05", "title": "Благоевград: С опасност за живота е една от пострадалите при катастрофата в района на Разлог"}
{"url": "http://www.focus-news.net/news/2018/02/05/2485153/shumen-zadarzhan-e-54-godishen-mazh-ot-grada-opital-da-da-otvori-vratata-na-parkiran-avtomobil-na-bul-slavyanski-i-strelyal-dva-pati-sas-signalen-pistolet.html", "text": "Акт по Указа за борба с дребното хулиганство бил съставен на 54-годишен мъж от Шумен. Това съобщиха от ОДМВР-Шумен. На 3 февруари малко след 13:30 часа в дежурната част на областната дирекция бил приет сигнал от 61-годишен мъж, че непознат за него направил опит да отвори вратата на автомобила му, който бил паркиран на южното платно на бул. “Славянски“. След това мъжът извадил пистолет и стрелял два пъти. На място за изясняване на ситуацията веднага бил пратен полицейски екип. 61-годишният дал описание на извършителя. Малко по-късно той бил установен. Изяснено било, че изстрелите били възпроизведени с газ сигнален пистолет от 54-годишния К.Б. , който бил във видимо нетрезво състояние. Оръжието е предадено доброволно. Мъжът бил тестван с дрегер и задържан за грубо нарушаване на обществения ред в РУ- Шумен за срок до 24 часа.  Съставен му е и акт по Закона за оръжията, боеприпасите, взривните вещества и пиротехническите изделия.", "date": "2018.02.05", "title": "Шумен: Задържан е 54-годишен мъж от града, опитал да да отвори вратата на паркиран автомобил на бул. “Славянски“ и стрелял два пъти със сигнален пистолет"}
{"url": "http://www.focus-news.net/news/2018/02/05/2485152/makedoniya-zemetresenie-s-magnitud-4-po-rihter-e-registrirano-kray-doyran.html", "text": "Земетресение с магнитуд 4 по Рихтер е регистрирано край Дойран, съобщава Средиземноморският сеизмологичен център. Трусът е регистриран в 11.13 часа местно време с дълбочина 40 км. Земетресението е с епицентър на 147 км от Скопие, на 11 км от Стари Дойран и на 7 км от Дросатон.\"Фокус\" припомня: В началото на годината серия от земетресения бяха регистрирани с епицентър Дойранското езеро. Трусовете бяха усетени и в Македония и България. Най-силният от тях с магнитуд 5 по Рихтер бе регистриран на 2 януари в 06.24 часа с епицентър на 30 км северно от Солун, край град Кукуш. Дойранското езеро се намира в Югоизточна Македония, разделено между Македония и Гърция. Площта му е 43,1 кв. км., от която на територията на Македония са 27,3 кв. км., а на Гърция 15,8 кв. км. Езерото е с надморска височина от 148 м, най-голямата му дълбочина е 10 м. Около езерото от страната на Македония са разположени селата Николич, Нов Дойран, Стар Дойран и Сретеново, а от гръцка страна - село Дойран.", "date": "2018.02.05", "title": "Македония: Земетресение с магнитуд 4 по Рихтер е регистрирано край Дойран"}
{"url": "http://www.focus-news.net/news/2018/02/05/2485154/burgas-izlozhbata-gorniyat-pat-fotografiya-ot-shotlandiya-shte-bade-predstavena-v-kulturen-tsentar-morsko-kazino-na-9-fevruari.html", "text": "30 вълнуващи фотографии на Антони Георгиев, уловили духа и красотата на Шотландия, ще бъдат представени в Културен център „Морско казино“ от 9 до 18 февруари. Това съобщиха от пресцентъра на Община Бургас. Инициативата е на Британското посолство. Изложбата „Горният път: Фотография от Шотландия“ на Антони Георгиев ще бъде придружена от есе на българската писателка Капка Касабова. Домакини на събитието ще бъдат британският посланик в България Н.Пр. Ема Хопкинс и Антони Георгиев.\r\nКрасотата на Шотландия е вдъхновявала поколения артисти и писатели. От исторически градове като Единбург до Каледонските планини, осеяни с приказни замъци и езера, картата на Шотландия е богата колкото културата ѝ и колкото забележителностите, които предлага на посетителите си.\r\nАнтони Георгиев е фотограф, журналист и писател. Неговите фотографии са представяни в европейски и американски галерии. Когато не снима, Антони е главният редактор на англоезичното списание Vagabond, което се издава от 2006г.\r\nОткриването на изложбата ще се състои в петък, 9 февруари 2018 г., в зала „Георги Баев“ на Културен център „Морско казино“. Изложбата ще бъде там до 18 февруари 2018 г.", "date": "2018.02.05", "title": "Бургас: Изложбата „Горният път: Фотография от Шотландия“ ще бъде представена в Културен център „Морско казино“ на 9 февруари"}
{"url": "http://www.focus-news.net/news/2018/02/05/2485135/tass-spored-informatsiya-na-germanski-vestnik-sayuzat-hdshss-i-gsdp-sa-postignali-koalitsionno-sporazumenie.html", "text": "Според информация на германският вестник Rheinische Post, Съюзът (ХДС/ХСС) и Германската социалдемократическа партия ще обявят по-късно в понеделник постигането на коалиционно споразумение, предава ТАСС. По данни на изданието, във вторник сутринта двете формации ще съберат фракциите си в Бундестага за официално подписване на договорката, която ще стане основата за формирането на нов кабинет на страната. : Цанко Цолов", "date": "2018.02.05", "title": "ТАСС: Според информация на германски вестник, Съюзът (ХДС/ХСС) и ГСДП са постигнали коалиционно споразумение"}
{"url": "http://www.focus-news.net/news/2018/02/05/2485155/premierat-boyko-borisov-shte-se-sreshtne-s-holandskiya-ministar-predsedatel-mark-ryute.html", "text": "Премиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София във вторник, 6 февруари. Това съобщиха от правителствената информационна служба.\r\nПри срещата си двамата ще обсъдят необходимостта от ефективно управление и контрол на външните граници на Европейския съюз и ключовото им значение за сигурността на Съюза. Ще бъде разгледана темата за разширяването на Шенгенското пространство, както и други актуални теми от двустранните отношения и европейския дневен ред.", "date": "2018.02.05", "title": "Премиерът Бойко Борисов ще се срещне с холандския министър-председател Марк Рюте"}
{"url": "http://www.focus-news.net/news/2018/02/05/2485150/ria-novosti-sauchastnikat-na-salah-abdeslam-otreche-dvamata-da-se-strelyali-sreshtu-politsiyata.html", "text": "Суфиан Аяри, подсъдим по делото за опит за убийство на полицаи заедно с главния заподозрян за извършването на терористичното нападение в Париж от 2015 г. Салах Абдеслам, отрече той или 28-годишният франзуцин с марокански произход да са стреляли по полицията, предава репортер на РИА Новости. \r\nАбдеслам, Аяри и Мохамед Белкад се укриваха в продължение на няколко месеца в белгийски апартамент, но при опит да бъдат арестувани, тримата откриха огън срещу органите на реда. В резултат трима души бяха ранени, а Мохамед Белкад бе убит. Полицията успя да залови Абделслам три дни по-късно. \r\nВ понеделник 28-годишният мароканец, който е главният заподозрян за извършения терористичен акт в Париж от ноември 2015 г. отказа да говори пред съда, но Аяри заяви, че двамата не са стреляли, а вместо това Белкад е използвал автоматични оръжия срещу полицаите.\r\nДвамата са изправени по обвинение в опит за убийство на полицаи и незаконно притежание на оръжие. Процесът ще предшества делото за терористичното нападение. : Цанко Цолов", "date": "2018.02.05", "title": "РИА Новости: Съучастникът на Салах Абдеслам отрече двамата да се стреляли срещу полицията"}
{"url": "http://www.focus-news.net/news/2018/02/05/2485158/shumen-dve-kucheta-sa-zastrelyani-s-lovno-orazhie-v-stopanski-dvor-v-kvartal-kirkovo-v-preslav.html", "text": "Неизвестен извършител е застрелял с ловно оръжие две кучета в стопански двор в квартал „Кирково“ в Преслав. Това съобщиха от ОДМВР-Шумен. Инцидентът е станал на 3 февруари, около 15.00 часа. Кучетата, собственост на 61-годишна жена от града, били в частен двор и по тях било стреляно с ловно оръжие. Откарани са за аутопсия при ветеринарен лекар. За извършено престъпление по чл. 325 ал.1 от НК е образувано досъдебно производство.", "date": "2018.02.05", "title": "Шумен: Две кучета са застреляни с ловно оръжие в стопански двор в квартал „Кирково“ в Преслав"}
{"url": "http://www.focus-news.net/news/2018/02/05/2485160/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще разберем повече за дейността на Центъра за обществена подкрепа в Садово през изтеклата 2017 година. В кои направления бяха съсредоточени най-вече усилията на специалистите и какви групи нуждаещи се бяха подкрепени ще ни каже Даниела Мандева, директор на Центъра. От нея ще разберем още има ли деца, отпаднали или в риск от отпадане от училище, както и увеличават ли се непълнолетните в общината, които стават родители, както и как се работи с тези деца за превенция на ранна бременност и раждане.\r\nСъщо в днешното предаване ще отделим време и за празниците в община Садово. От Любка Андонова, от читалището в село Кочево ще разберем какви празници предстоят там. От Петрана Илиева, секретар на читалището в село Селци ще чуем как там ще отпразнуват Трифон Зарезан и какво подготвят тази година за посрещането на Баба Марта.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.02.05", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/02/05/2485161/sliven-industrialna-zona-na-grada-e-bez-voda-poradi-avariya.html", "text": "Индустриална зона на Сливен е без вода поради авария, съобщиха от водоснабдителното дружество, обслужващо областта. До 14.00 часа е прекъснато водоподаването в част от кв. „Индустриален“, в района на бул. „Банско шосе“, между КАТ и Изчислителен център.", "date": "2018.02.05", "title": "Сливен: Индустриална зона на града е без вода поради авария"}
{"url": "http://www.focus-news.net/news/2018/02/05/2485157/prokuratura-poiska-otstranyavaneto-ot-dlazhnost-na-kmeta-na-septemvri-marin-rachev-i-stanoy-milov-sluzhitel-v-obshtinata.html", "text": "Специализираната прокуратура внесе в Специализирания наказателен съд искане за отстраняване от длъжност на кмета на град Септември Марин Рачев и Станой Милов, служител в Общината. Това съобщиха от пресцентъра на Апелативната специализирана прокуратура.\r\nИскането ще бъде разгледано от Специализирания наказателен съд от 15.45 часа в открито съдебно заседание (на \"Черковна\"\r\n90), на което ще присъстват лицата, за които е поискано отстраняването.", "date": "2018.02.05", "title": "Прокуратура поиска отстраняването от длъжност на кмета на Септември Марин Рачев и Станой Милов, служител в Общината"}
{"url": "http://www.focus-news.net/news/2018/02/05/2485162/d-r-emiliya-baeva-zam-kmet-na-dobrich-proektat-hlyabat-koyto-ni-svarzva-shte-predstavi-kulturnoto-nasledstvo-v-dobrudzha-v-ramkite-na-dialoga-mezhdu-traditsii-i-savremie.html", "text": "Проектът „Хлябът, който ни свързва“ ще представи културното наследство в Добруджа като част от българската национална идентичност в рамките на диалога между традиции и съвремие. Това заяви зам.-кметът на Добрич с ресор „Хуманитарни дейности“ д-р Емилия Баева, ръководител на проекта на Общината „Хлябът, който ни свързва“, представен днес на пресконференция, предаде кореспондентът на Радио „Фокус” – Варна. Тя посочи, че написването на проекта и изборът на име не са случайни и имат своето основание. „Защото за нас хлябът е един културен символ, разпознаваем от всеки човек. Защото за нас хлябът е културен код, който у всеки създава усещането за национална и регионална принадлежност, идентичност и значимост. Защото за нас хлябът е усещане за заедност за съвременния човек, който дигитално и виртуално е свързан все повече и повече с другите, но физически става все по-самотен и по-самотен. Защото ние живеем в Добруджа, едно място, което е разположено на кръстопът, който свързва Изтока и Запада и среща различни цивилизации, етноси, етнографски групи и религии. И защото представата на всеки българин за Добруджа като земя на хляба е устойчива както от дълбока древност, така и до днес“, коментира зам.-кметът на Добрич. \r\nД-р Баева посочи целта на този проект и организираните в неговите рамки дейности. Идеята е да бъдат представени културното наследство и традициите в Добруджа като част от българската национална идентичност в рамките на диалога традиция - съвременност. Експериментални работилници ще бъдат разкрити на обособени места по централния площад в Добрич. В тях ще бъдат представени мястото и функцията на хляба през различните епохи – Праистория, Античност, Средновековие, Възраждане и съвремие. Чрез подходящ декор и театрално симулирана историческа среда с помощта на посредник аниматор ще оживеят най-емблематичните за съответната епоха културни пейзажи, разкриващи отношението към хляба като културен код. В рамките на музейния куест-тур на специално отпечатана карта ще бъдат дадени артефакти, свързани с основната тема на събитието. Под всеки от тях желаещите да участват ще трябва да напишат името на дадения артефакт, епохата, от която датира и предназначението му. За да изпълнят задачата, участниците ще посетят експозициите на Регионалния исторически музей и Художествената галерия на Добрич. \r\n„Аз считам, че сме направили един интересен проект. Надявам се на посещение от страна на гражданите. Аз обещах да поканя представители на Национален фонд „Култура“, които да станат част от нашето събитие“, допълни д-р Баева. По думите й проектът е предизвикал интерес и добри отзиви при депозирането му в Министерство на културата. \r\n Жулиета НИКОЛОВА", "date": "2018.02.05", "title": "Д-р Емилия Баева, зам.-кмет на Добрич: Проектът „Хлябът, който ни свързва“ ще представи културното наследство в Добруджа в рамките на диалога между традиции и съвремие"}
{"url": "http://www.focus-news.net/news/2018/02/05/2485164/varna-domakinstvata-v-chast-ot-kv-asparuhovo-sa-s-narusheno-vodopodavane-zaradi-izvarshvane-na-stroitelno-montazhni-deynosti.html", "text": "Домакинствата в част от кв. „Аспарухово“ са без вода заради извършване на строително-монтажни дейности. Това съобщиха за Радио „Фокус“ – Варна от водоснабдителното дружество във Варна. Без вода до около 21.00 часа ще бъдат абонатите по част от ул. “Мара Тасева“, местност Карантината и ул. „Южен парк“. От дружеството уточниха, че поради реконструкция на бул. „Ян Палах“ (бул. „В. Левски“) на 6 февруари от 9.00 до около полунощ без вода ще бъдат абонатите в района на стадион „Спартак“, ХЕИ, базар „Левски“, в карето бул. „Левски“, бул. „8-ми Приморски полк“ и ул. „Царевец“, район – ул. „В. Друмев“, ул. „Чаталджа“, бул. „8-ми Приморски полк“, ул. „Н. Вапцаров“, кв. „Чайка\" – абонатите от блок 1 до блок 49, района на Макдрайв, както и ул. „Струга“ – блокове 21, 23, 25, 27, 29, 31, 33 и 35.\r\nМарияна ВАЛЕНТИНОВА", "date": "2018.02.05", "title": "Варна: Домакинствата в част от кв. „Аспарухово“ са с нарушено водоподаване заради извършване на строително-монтажни дейности"}
{"url": "http://www.focus-news.net/news/2018/02/05/2485163/sport-boksat-e-pod-vapros-kato-olimpiyska-distsiplina-na-igrite-v-tokio-prez-2020-g.html", "text": "Международният олимпийски комитет разкри, че бъдещето на бокса като олимпийски спорт на игрите в Токио през 2020 г. е под въпрос заради лошо управление. От Международната аматьорска боксова асоциация обявиха, че са изпълнили всички необходими международни изисквания, но от Олимпийския комитет все още имат забележки свързани с ръководството, съдийството и антидопинг тестовете. Според председателя на комитета Томас Бах, организацията си запазва правото да не позволи да има дисциплина бокс в младежките олимпийски игри в Буенос Айрес 2018 и Олимпиадата в Токио през 2020 г.", "date": "2018.02.05", "title": "Спорт: Боксът е под въпрос като олимпийска дисциплина на игрите в Токио през 2020 г."}
{"url": "http://www.focus-news.net/news/2018/02/05/2485165/makedoniya-navodneniya-v-zapadna-makedoniya-reka-cherna-prelya-v-demirhisarsko-obzor.html", "text": "Обилните дъждове през последните дни предизвика наводнения в Западна Македония, засягайки общините Демир хисар, Битоля, Кичево и Охрид, предават местните медии.\r\nСпоред електронното издание \"Плюс Инфо\" река Черна е излязла от коритото в района на селата Бараково и Вардино, община Демир Хисар, като е заляла пътя между двете села. \r\nДържавната \"МРТ\" предава, че в Кичево са наводнени 122 обществени и частни сгради в Кичево, както и градския стадион. Семействата от наводнените домове са били евакуирани. Според телевизията критично е положението по горното течение на реките Вардар, Радика и Треска, а най-големи валежи са били регистрирани в Лазарополе в обем на над 110 л/кв. м.\"Сеталище\" съобщава, че Черна е преляла и при село Мало Илино в Демирхисарска община, село Доленци в община Битоля, село Бучин в община Крушево.\r\nСвлачища са прекъснали пътищата към селата Вирово, Граище и Базерник в община Демир Хисар.\"Скопие 24\" информира, че природните бедствия са били причинени от преминаването на \"страхотен циклон над Балканите, който е станал причина за наводнения в Албания, Черна Гора и Босна и Херцеговина\".", "date": "2018.02.05", "title": "Македония: Наводнения в Западна Македония, река Черна преля в Демирхисарско (ОБЗОР)"}
{"url": "http://www.focus-news.net/news/2018/02/05/2485159/prezidentat-na-malta-mari-luiz-koleyro-preka-nadyavam-se-che-balgariya-er-shte-vidi-potentsiala-mezhdu-nashite-darzhavi.html", "text": "Надявам се, че „България Ер“ ще види потенциала между нашите държави. Това каза президентът на Малта Мари-Луиз Колейро Прека след срещата си с държавния глава Румен Радев, предаде репортер на Агенция „Фокус“. „Бих искала да изразя моята признателност към вас, г-н президент, и към правителството на България за това гостоприемство, оказано на мен и моята делегация. Също така да поздравя България за едно прекрасно начало на председателството на Съвета на ЕС. Мотото е „Съединението прави силата“, което е много вдъхновяващо. Съгласна съм, когато работим заедно, да следваме общи цели. Можем да постигнем един по-конкурентоспособен съюз, който може да насърчава кохезията. Присъствието на такава силна бизнес делегация от Малта е знак за политическата воля, която имаме, за да развиваме устойчиво сътрудничество и потенциални партньорства, за да постигнем просперитет за нашите две държави, за да работим в синергия с бизнес сектора“, заяви тя. По думите ѝ предстои подписване на меморандума за разбирателство между съответните търговско-промишлени палати. \r\n„Всичко това показва, че искаме да работим все по-близо заедно. Този меморандум ще бъде подписан този следобед и ще създаде основа за едно плодотворно сътрудничество между тези организации. Тези споразумения ще предоставят възможности в широк кръг области, за да могат нашите бизнес партньорства да процъфтяват. Трябва да оставаме съединени и да подкрепяме нашите общи ценности“, допълни малтийският президент. Според нея свързаността между двете страни е много важна както за бизнеса и туризма, така и за културните връзки. „Вече имаме културни инициативи, които се развиват в Малта, но трябва да ги насърчаваме, защото културната дипломация помага да подчертаем и различното между нашите култури. Също така и Малта, и България имат практически еднакви бизнес модели. Има две малки авиокомпании, които работят в сходни условия. Надяваме се, че „България Ер“ също така ще види потенциала между нашите държави и авиокомпании. Тези възможности, които можем да развиваме заедно, ще бъде полезно за растежа в редица сектори. Обсъдихме различни области“, посочи тя и уточни, че целта на това официално посещение е, че се създават възможности на бизнес обществата да развиват силни връзки. „Улесняваме ги от тази свързаност. Също така подчертаваме нуждата да създаваме възможности за бизнеса. Трябва да превърнем тези политически връзки в реални и значими проекти. Tрябва да развиваме приятелството между нашите народи. В Малта имаме вече диаспора от около 7000 българи, които са интегрирани в обществото и които спомагат за процъфтяването на Малта. Трябва да развиваме нашите връзки и приятелство“, каза още президентът на Малта. \r\nЛюба АЛЕКСИЕВА", "date": "2018.02.05", "title": "Президентът на Малта Мари-Луиз Колейро Прека: Надявам се, че „България Ер“ ще види потенциала между нашите държави"}
{"url": "http://www.focus-news.net/news/2018/02/05/2485156/prezidentat-rumen-radev-sanarodnitsite-ni-v-malta-sa-zhiviyat-most-mezhdu-nashite-dva-naroda.html", "text": "Нашите сънародници в Малта са живият мост между нашите два народа. Това каза държавният глава Румен Радев след срещата си с президента на Република Малта Мари-Луиз Колейро Прека, предаде репортер на Агенция „Фокус“. „Благодарим за това, че спомагате те да се интегрират във вашето общество по един най-добър начин. Убеден съм в успехите на днешния ден не само да потвърдим нашите позиции за развитието на нашите двустранни отношения, но и с практически действия и резултати, които ще дойдат от българо-малтийския бизнес форум, който по-късно следобед ще посетим“, заяви Радев. По думите му свързаността между двете страни означава да се развиват възможностите, да се създават връзки във всички области, които представляват взаимен интерес. „Да речем по време на бизнес форума днес ще обсъждаме основно връзките в сферата на икономическото развитие в различни сектори, особено в сектора на информационните технологии и търговията. Също така логистиката, транспорта с акцент върху авиацията, морския транспорт, селското стопанство, туризма е много добре развит в нашите държави и можем да споделим добрия опит в тази област. Също така образованието и научният обмен ще бъдат в центъра на този форум, разбира се и културните връзки“, каза още държавният глава. \r\nЛюба АЛЕКСИЕВА", "date": "2018.02.05", "title": "Президентът Румен Радев: Сънародниците ни в Малта са живият мост между нашите два народа"}
{"url": "http://www.focus-news.net/news/2018/02/05/2485167/petima-uchastnitsi-v-26-ta-natsionalna-antarkticheska-ekspeditsiya-se-zavrashtat-na-7-fevruari.html", "text": "Петима участници в 26-та Национална антарктическа експедиция се завръщат с сряда, 7 февруари 2018, в 18:15 часа на Терминал 2 на Летище София. Това съобщиха от Българския антарктически институт.\r\nВ София пристигат физиците д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови, биолога д-р Милка Елшишка, която изследва нематодите в почвената покривка на о-в Ливингстън, лекаря д-р Цветан Василев и логистика Йордан Тодоров.\r\nПаралелно, по сателитния телефон, Командирът на Антарктическата ни станция „Св. Кл. Охридски“, инж. Йордан Йорданов съобщи, че вече са посрещнали и настанили, последната група учени, която замина от София на 28 януари. Всички са в добро здраве, изпълняват предвидените дейности по график.", "date": "2018.02.05", "title": "Петима участници в 26-та Национална антарктическа експедиция се завръщат на 7 февруари"}
{"url": "http://www.focus-news.net/news/2018/02/05/2485169/veliko-tarnovo-do-25-mart-e-srokat-za-podavane-na-dokumenti-za-uchastie-v-programata-zaedno-v-chas.html", "text": "Започна набирането на учители за учебната 2018/2019 година по програма „Заедно в час“. Всеки, който иска да се включи, може да подаде заявление онлайн до 25 март. Това каза за Радио „Фокус“ – Велико Търново Любомира Йорданова, специалист „Комуникации“ по проекта. След 25 март, следват и останалите етапи на подбора – интервю с кандидата, тест за аналитично мислене и събеседване на живо. „За кандидатстване по програмата не е нужен предишен преподавателски опит, нито предварително придобита професионална квалификация „учител“. Необходимо е единствено завършена „бакалавърска степен“, до 15 септември 2018 година. Участниците, които нямат квалификация „учител“  ще преминат специализирано обучение в университет – партньор и ще придобият  правоспособност да преподават“, коментира още Любомира Йорданова. Тя уточни, че всеки кандидат има право да избира специалността, по която ще преподава, както и училището, в което ще го прави. Не е задължително то да е от региона, от който е бъдещият учител. Разпределението се прави според заявките на училищата. Експертът добави, че в школата не се прави разлика между традиционно назначените учители и тези, които работят по програмата. До момента са подадени над 1 800 заявки за участие. Всеки, който е одобрен и започне работа, освен заплатата от училището, ще получава и финансов стимул от програмата. Кандидатури за участие се изпращат на сайта на организацията – www.zaednovchas.bg.\r\nЛуиза ТРАНЧЕВА", "date": "2018.02.05", "title": "Велико Търново: До 25 март е срокът за подаване на документи за участие в програмата „Заедно в час“"}
{"url": "http://www.focus-news.net/news/2018/02/05/2485172/sofiya-narodniyat-predstavitel-ot-bsp-za-balgariya-prof-rumen-gechev-i-obshtinskiyat-savetnik-ivan-takov-shte-provedat-priemna-za-grazhdani.html", "text": "На 6 февруари, от 15.00 до 17.00 часа, народният представител от „БСП за България“ проф. Румен Гечев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП - София.\r\nЖелаещите може да се запишат предварително на телефон 02/987 20 86.", "date": "2018.02.05", "title": "София: Народният представител от „БСП за България“ проф. Румен Гечев и общинският съветник Иван Таков ще проведат приемна за граждани"}
{"url": "http://www.focus-news.net/news/2018/02/05/2485171/varna-45-epidemiologichni-prouchvaniya-na-bolni-ot-ostri-zarazni-bolesti-sa-izvarsheni-ot-regionalnata-zdravna-inspektsiya-prez-poslednata-sedmitsa.html", "text": "45 епидемиологични проучвания на болни с остри заразни болести са извършени от Регионалната здравна инспекция във Варна за периода от 26 януари до 1 февруари. Това съобщиха за Радио „Фокус“ – Варна от Регионалната здравна инспекция. През периода се регистрирани 35 случая на чревни инфекции срещу 22 от предходната седмица, като през настоящите дни чревните инфекции са представени от 28 ентероколита, 1 колиентерит и 6 ротавирусни ентерита. От въздушно-капкови инфекции (без грип и ОРЗ) са регистрирани 100 лица срещу 58 за предходната седмица, представени от 74 случая на варицела и 26 случая на скарлатина.\r\nОт РЗИ уточниха, че в имунизационния кабинет през отчетния период са преминали общо 51 души. Проведени са 38 имунизации. С ваксина против жълта треска са обхванати 20 лица. В кабинета за анонимно и безплатно консултиране за СПИН (КАБКИС) са преминали и изследвани 17 души.\r\nМарияна ВАЛЕНТИНОВА", "date": "2018.02.05", "title": "Варна: 45 епидемиологични проучвания на болни от остри заразни болести са извършени от Регионалната здравна инспекция през последната седмица"}
{"url": "http://www.focus-news.net/news/2018/02/05/2485174/sliven-komediyata-zhena-mi-se-kazva-boris-shte-bade-predstavena-v-zala-sliven-na-8-fevruari.html", "text": "Комедията на Рафи Шарт ще бъде представена в Сливен на 8 февруари от 19.00 часа в зала „Сливен”. Това съобщиха от Община Сливен. Суперкомедията „Жена ми се казва Борис” събира най-обичаните телевизионни и театрални звезди на България. Пиесата е носител на престижни награди,като само за два месеца събра рекордните 6 000 зрителя от шест изиграни представления. През изминалата година тя препълни над 100 театрални салона в страната.\r\nЛюбимецът на публиката Любо Нейков влиза в главния женски образ на мястото на Румен Угрински. В ролята на съпругът зрителите могат да видят Станимир Гъмов. На сцената излиза плеяда от звезди – актьорите от „Комиците” - Петьо Петков - Шайбата и Ернестина Шинова, както и Стефан Рядков, Диана Любенова и Жанина Дончева.\r\nНикой не иска да се окаже в положение, в което любовницата му внезапно му заявява, че ще се срещне с жена му, за да ѝ разкаже всичко за тяхната двегодишна интимна връзка! Случайността изпраща на Жорж  – Станимир Гъмов, спасител, в лицето на артистичния и изобретателен Борис, в ролята Любо Нейков. “Спасителят” обаче забърква такъв вихър от недоразумения, че една провинциална брачна двойка панически бяга от Париж, за да е далеч от столичните безумия, една жена губи мъжа си, друга – любовника си, един мъж се чувства ту като рогоносец, ту като щастлив съпруг, а друг вече не е наясно със сексуалната си ориентация. Съпругът вижда шанс да спаси брака си, обличайки Борис в дрехите на жена си, за да заблуди любовницата, решила да разкрие всичко.\r\nБилети се продават  на касата на зала „Сливен“.", "date": "2018.02.05", "title": "Сливен: Комедията „Жена ми се казва Борис” ще бъде представена в зала „Сливен” на 8 февруари"}
{"url": "http://www.focus-news.net/news/2018/02/05/2485173/pregled-na-mezhdunarodnite-novini-do-13-chasa-agentsiya-fokus.html", "text": "Земетресение с магнитуд 4 по Рихтер е регистрирано край Дойран, съобщава Средиземноморският сеизмологичен център. Трусът е регистриран в 11.13 часа местно време с дълбочина 40 км. Земетресението е с епицентър на 147 км от Скопие, на 11 км от Стари Дойран и на 7 км от Дросатон.\r\n\"Фокус\" припомня\": В началото на годината серия от земетресения бяха регистрирани с епицентър Дойранското езеро. Трусовете бяха усетени и в Македония и България. Най-силният от тях с магнитуд 5 по Рихтер бе регистриран на 2 януари в 06.24 часа с епицентър на 30 км северно от Солун, край град Кукуш. Дойранското езеро се намира в Югоизточна Македония, разделено между Македония и Гърция. Площта му е 43,1 кв. км., от която на територията на Македония са 27,3 кв. км., а на Гърция 15,8 кв. км. Езерото е с надморска височина от 148 м, най-голямата му дълбочина е 10 м. Около езерото от страната на Македония са разположени селата Николич, Нов Дойран, Стар Дойран и Сретеново, а от гръцка страна - село Дойран.\r\n*** Суфиан Аяри, подсъдим по делото за опит за убийство на полицаи заедно с главния заподозрян за извършването на терористичното нападение в Париж от 2015 г. Салах Абдеслам, отрече той или 28-годишният мароканец да са стреляли по полицията.\r\nАбдеслам, Аяри и Мохамед Белкад се укриваха в продължение на няколко месеца в белгийски апартамент, но при опит да бъдат арестувани, тримата откриха огън срещу органите на реда. В резултат трима души бяха ранени, а Мохамед Белкад бе убит. Полицията успя да залови Абдеслам три дни по-късно. \r\nВ понеделник 28-годишният мароканец, който е главният заподозрян за извършения терористичен акт в Париж от ноември 2015 г. отказа да говори пред съда, но Аяри заяви, че двамата не са стреляли, а вместо това Белкад е използвал автоматични оръжия срещу полицаите.\r\nДвамата са изправени по обвинение в опит за убийство на полицаи и незаконно притежание на оръжие. Процесът ще предшества делото за терористичното нападение. \r\n*** Турският президент Реджеп Тайип Ердоган пристигна в понеделник на официалното си посещение във Ватикана и бе приет от папа Фрациск. Очаква се двамата да обсъдят най-вече решението на американския президент Доналд Тръмп да признае Ерусалим за столица на Израел, както и също така ситуациите в Сирия и Ирак, както и мигрантите на световно ниво.\r\nПапата и Ердоган проведоха телефонен разговор след като Доналд Тръмп обяви решението си, а малко преди да отлети за визитата си, турският държавен глава заяви, че САЩ са се самоизолирали заради решението.  \r\nЕрдоган осъди изказването на Франциск от 2015 г., който определи убийството на 1,5 милиона арменци през 1915 г. като геноцид, нещо, което Анкара винаги е отричала. \r\n*** Японският министър на отбраната Ицунори Онодера потвърди информацията за разбилия се военен хеликоптер. По-рано в понеделник местна телевизия съобщи, че вертолет на японските Сили за самоотбрана е паднал в град Кандзан.\r\nПред репортери, Онодера потвърди, че „хеликоптерът се е разбил и избухнал в пламъци“. На мястото са били изпратени 14 екипи на пожарната, които впоследствие са извадили четири тела от останките на сградата и хеликоптера. Предполага се, че две от тях са на екипажа на машината.\r\n*** Лидерите на страните от Европейския съюз ще проведат среща в Брюксел, насрочена за 23 февруари, където е вероятно държавите членки да обсъдят испанската блокада за Косово. По-рано се появи информация, според която Мадрид се противопоставя на включването на Косово в следващата стратегия за разширяване на Европейския съюз, която предстои да бъде представена във вторник, шести февруари. Според сръбската медия, лидерите на ЕС най-вероятно ще обсъдят възраженията на Испания по въпроса в края на месеца, по време на информационната среща в белгийската столица. \r\n*** Ръководството в Турция трябва да преразгледа своята интервенция в Сирия, това е заявил официалният представител на иранското външно министерство Бахрам Гасеми.\r\n„Турското правителство трябва да преразгледа своята интервенция в Сирия“, заяви Гасеми, като добави, че „консултациите между Иран, Русия и Турция относно Сирия ще продължат“. \r\nНа 20 януари Турция започна операция „Маслинова клонка“ в сирийската провинция Африн, която е насочена против кюрдските групировки „Отряди за народна самоотбрана“ и „Демократически съюз“, които според Анкара са терористични. \r\n*** Още двама турски войници са били убити при бойни действия на турската армия срещу кюрдските „Отряди за народна самоотбрана“. Жертвите са дадени в неделя, след като в събота загинаха други осем военнослужещи, което направи деня най-кървавия за Турция от началото на операцията на 20 януари. \r\nОсвен двамата загинали в неделя, други петима са ранени, пише още изданието. \r\nОбщият брой на загинали турски войници в Африн достигна 17 души. \r\n*** Президентът на Азербайджан Илхам Алиев подписа в понеделник указа свикване на предсрочни избори за държавен глава в страната. Вотът е насрочен за 11 април 2018 г. \r\n„Съгласно точка  1 от член 101 на Конституцията на Република Азербайджан и в съответствие с член 179 от избирателния кодекс на Република Азербайджан, постановявам: свикване на предсрочни президентски избори в Азербайджан.“, се казва в подписаната от Алиев заповед.\r\nДържавният глава не е пояснил каква е причината зад действията му. Изборите в страната трябваше да се проведат през октомври 2018 г.\r\n*** Ким Йън-нам, който заема поста на министър-председател и председател на президиума на Народното събрание на Северна Корея, ще застане начело на делегация от официални лица, които ще посетят Сеул по случай предстоящото начало на зимните олимпийски игри. Това ще е първата визита на държавна севернокорейска делегация в Южна Корея от 2014 г., припомня изданието, като отбелязва, че новината роди спекулации за разговори между Пхенян и Вашингтон в Пьончан, тъй като САЩ изпращат на Олимпиадата вицепрезидента Майк Пенс. \r\nСеверна Корея е обявила намерението си да изпрати делегация в южния си съсед в неделя чрез горещата линия, установена между двете държави. Ким че бъде придружен от трима други официални лица в рамките на насроченото за 9-11 февруари посещение. \r\n***", "date": "2018.02.05", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/02/05/2485175/plovdiv-vazstanovyavat-se-sportni-ploshtadki-i-futbolni-igrishta-v-zhk-trakiya.html", "text": "Възстановяват спортни площадки и футболни игрища в жк. „Тракия“. Това съобщи за Радио „Фокус” - Пловдив кметът на района Костадин Димитров. \"Възстановяването на поредните две футболни игрища в „Тракия“ започва в Зона А12\", съобщи кметът. „Досега в зелените площи на междублокови пространства сме направили 15 игрища с футболни врати с мрежи, като се стремим да осигурим още повече места за спортуване близо до дома“, коментира Димитров. По думите му изграждането на нови зони за спорт е сред  акцентите в тазгодишната инвестиционна програма на районната администрация. Предстои да започне ремонт на спортната площадка до блок 96. Предвижда се нова ограда, обновление на асфалтовата настилка и оборудване със съоръжения за различни видове спорт.\r\nЦветана ТОНЧЕВА", "date": "2018.02.05", "title": "Пловдив: Възстановяват се спортни площадки и футболни игрища в жк. „Тракия“"}
{"url": "http://www.focus-news.net/news/2018/02/05/2485168/makfaks-zemetresenieto-kray-doyran-e-useteno-sashto-taka-gevgeliya-valandovo-strumitsa-i-shtip.html", "text": "Земетресението край Дойран е усетено също така Гевгелия, Валандово, Струмица и Щип, съобщава македонската агенция Макфакс. Епицентърът на труса, който според Европейския средиземноморски сеизмологичен център е със сила от 4,0 по скалата на Рихтер, се намирал на територията на Гърция. Според Сеизмологичния център към природо-математическия факултет на университета в Скопие, силата му е била 3,8 по скалата на Рихтер.: Цанко Цолов", "date": "2018.02.05", "title": "Макфакс: Земетресението край Дойран е усетено също така Гевгелия, Валандово, Струмица и Щип"}
{"url": "http://www.focus-news.net/news/2018/02/05/2485176/kyustendil-zapochna-kampaniya-na-bchk-za-nabirane-na-sredstva-po-proekt-topal-obyad.html", "text": "Започна кампания на БЧК за набиране на средства по проект „Топъл обяд”. Това съобщи за Радио „Фокус” – Кюстендил д-р Емилия Кацарска, директор на БЧК – Кюстендил. По думите ѝ от днес членове и доброволци към младежката организация на БЧК – Кюстендил предлагат на жителите и гостите на града мартеници, чрез което се набират средства за проекта „Топъл обяд”. Кампанията ще продължи през целия месец февруари, както и в началото на месец март. Мартениците са изработени от доброволци към организацията, а средствата за материалите са подсигурени от БЧК – Кюстендил. „Целта е да съберем пари, с които да осигурим топъл обяд на нуждаещи се деца в училище”, каза д-р Кацарска. Мартениците ще бъдат предлагани и в различни институции и учреждения.\r\nВенцеслав ИЛЧЕВ", "date": "2018.02.05", "title": "Кюстендил: Започна кампания на БЧК за набиране на средства по проект „Топъл обяд”"}
{"url": "http://www.focus-news.net/news/2018/02/05/2485178/dobrich-blizo-50-zhivotni-sa-otkriti-zadusheni-sled-pozhar-v-stopanski-dvor-na-teritoriyata-na-s-slaveevo.html", "text": "На 4 февруари, около 01:15 часа е получено съобщение за пожар в стопански двор на територията на с. Славеево, обл. Добрич. Това съобщиха от ОДМВР-Добрич. Вследствие на огнената стихия са унищожени 200 броя ролон бали фураж, трактор „Ландини” и около 300 м2 покривна конструкция. В резултат на дима в съседното помещение са открити задушени 44 броя крави и 3 броя телета. Работата по установяване на причините довели до инцидента продължава. По случая е образувано досъдебно производство.", "date": "2018.02.05", "title": "Добрич: Близо 50 животни са открити задушени след пожар в стопански двор на територията на с. Славеево"}
{"url": "http://www.focus-news.net/news/2018/02/05/2485170/prezidentat-na-malta-mari-luiz-koleyro-preka-tryabva-da-razglezhdame-afrika-kato-edin-razvivasht-se-pazar.html", "text": "Трябва да разглеждаме Африка като един развиващ се пазар. Това каза президентът на Малта Мари-Луиз Колейро Прека след срещата си с държавния глава Румен Радев, предаде репортер на Агенция „Фокус“. „Това е многостранен проблем. Той е и хуманитарен, и политически, защото мигрантите не намират реализация в страните си поради бедност, войни и т.н. Бих искала да напомня, че се провеждат редица форуми във Валета и се надяваме, че скоро ще се проведе и още един по този въпрос. Процесът от Валета ни помогна да се съберем заедно с лидерите от Африка, за да можем да обсъдим този въпрос. Не можем да поемем всичко върху плещите си и да кажем, че всичко разбираме. Трябва да разберем проблемите на хората дам. Европа трябва да е проактивна в това отношение. Трябва да инвестираме по един устойчив начин в решаването на проблемите на Африка, за да сме сигурни, че те вървят в една правилна посока, за да се създават работни места, за да могат младите хора да се чувстват важни и значими“, заяви малтийският президент. Според нея Африка трябва да се разглежда като един развиващ се пазар, ако искат да постигнат истински успех, а не само да работят от гледна точка на оказване на помощ и благотворителност, за да могат да регулират движението на хората от там. \r\n„Това е много важно от гледна точка на сигурността и фундаменталните човешки права. Трябва да разглеждаме този проблем от всички негови страни, за да можем да решим тази криза. Трябва да се обърнем към международната общност и да се надяваме, че Ньойската декларация ще даде по-практически и по-конкретни резултати, за да разрешим тази сложна ситуация“, каза още Мари-Луиз Колейро Прека. \r\nЛюба АЛЕКСИЕВА", "date": "2018.02.05", "title": "Президентът на Малта Мари-Луиз Колейро Прека: Трябва да разглеждаме Африка като един развиващ се пазар"}
{"url": "http://www.focus-news.net/news/2018/02/05/2485179/georgi-kisyov-obshtina-smolyan-shte-izdadem-okolo-50-razreshitelni-za-prodazhba-na-martenitsi.html", "text": "Около 50 разрешителни за продажба на мартеници ще бъдат издадени от община Смолян. Това каза за Радио „Фокус“ – Смолян Георги Кисьов, началник на отдел „Общинска собственост“ в Общината. По думите му от началото на февруари важат много малко разрешителни, като повечето са за периода от 15 февруари до 1 март или от 23 февруари до 8 март. \"Част от разрешителните са за повече от един обект, като има някои, които се издават на едно име или фирма, но са за 5 - 10, дори 20 места за продажба на мартеници, поясни Кисьов. Цената, която плащат търговците е 2 лв./кв. м на ден и е съгласно Наредба на Общински съвет – Смолян\", уточни той.\r\nПо главната улици на Смолян най-нетърпеливите търговци вече предлагат мартеници за предстоящия празник. Разнообразието е голямо, като се започне от обикновени гривни за ръка и се стигне до по-изискани такива. Разбира се, предлагат се и традиционните Пижо и Пенда и десетки техни разновидности. Цените на мартениците в града засега варират от 0.20 лв. до 15 - 20 лв. за големите и луксозни мартеници, установи проверка на Радио „Фокус“ – Смолян.\r\nНели ГЕРГЬОВСКА", "date": "2018.02.05", "title": "Георги Кисьов, Община Смолян: Ще издадем около 50 разрешителни за продажба на мартеници"}
{"url": "http://www.focus-news.net/news/2018/02/05/2485181/smolyan-riosv-sastavi-akt-za-nereglamentirano-izgaryane-na-otpadatsi-v-samodelna-pechka-v-mebelna-rabotilnitsa.html", "text": "Регионалната инспекция по околната среда и водите (РИОСВ) – Смолян състави акт за нерегламентирано изгаряне на отпадъци. След извършена проверка в мебелна работилница на ул. „Петко Славейков“ в  Смолян, във връзка с изпускане на наситен дим с жълт цвят и неприятна миризма, е установено, че в самоделна печка се извършва нерегламентирано изгаряне на парчета от ПДЧ плоскости. Това съобщиха от РИОСВ – Смолян. Проверяващите са съставили акт за установяване на административно нарушение за нерегламентирано изгаряне на отпадъци. \r\nРИОСВ – Смолян извършва контрол на промишлени предприятия за нерегламентирано изгаряне на отпадъци. В случаите на неорганизирано изпускане в атмосферния въздух на емисии от бита, трябва да се сезират и регионалните структури на МВР и общината.", "date": "2018.02.05", "title": "Смолян: РИОСВ състави акт за нерегламентирано изгаряне на отпадъци в самоделна печка в мебелна работилница"}
{"url": "http://www.focus-news.net/news/2018/02/05/2485182/gabrovo-obshtinata-e-poluchila-nad-200-predlozheniya-za-novo-logo-na-gabrovskiya-karnaval-koyto-se-provezhda-prez-mesets-may.html", "text": "219 предложения за ново лого на Карнавала в Габрово, който се провежда през месец май, получи Общината. Идеите, които участваха в състезанието, обявено от Общината, са както от България, така и от чужбина. От Община Габрово припомниха за Радио „Фокус“ – Велико Търново, че крайният срок изтече в петък. От днес до 9 февруари всички събрани кандидатури ще бъдат обработени и качени в платформа за журиране. Достъп до идейните предложения, допуснати за участие, освен журито ще има и всеки гражданин, който проявява интерес към конкурса, чрез сайта на конкурса и социалните мрежи.\r\nПобедителят ще бъде избран в дните между 12 и 16 февруари. Паричната награда е в размер на 2 000 лева, а още двама дизайнери (графици) ще бъдат поощрени с награда от 500 лева.\r\nОт Общината припомниха, че през настоящата година мотото на Карнавала е „Габрово – мой малък Брюксел“.\r\nЛуиза ТРАНЧЕВА", "date": "2018.02.05", "title": "Габрово: Общината е получила над 200 предложения за ново лого на Габровския карнавал, който се провежда през месец май"}
{"url": "http://www.focus-news.net/news/2018/02/05/2485180/dobrich-77-godishna-zhena-ot-grada-e-stanala-zhertva-na-opit-za-telefonna-izmama-za-2-200-leva-izvarshitelyat-e-zadarzhan.html", "text": "На 3 февруари, около 17:15 часа 77-годишна жена от град Добрич получава обаждане на домашния си телефон от непознат мъж, представящ се за служител на МВР. Това съобщиха от ОДМВР-Добрич. Чрез въвеждане в заблуждение, мнимия полицай заявява, че в момента се провежда полицейска операция и е необходимо съдействието на възрастната жена за залавянето на извършители на телефонни измами. Около 17:20 часа жената изхвърля през терасата на жилището си сумата от 2 200 лева. В момента на вземането й, полицейските служители успяват да задържат 27-годишния участник в телефонната измама. Задържания е привлечен в качеството си на обвиняем по случая. Работата продължава.", "date": "2018.02.05", "title": "Добрич: 77-годишна жена от града е станала жертва на опит за телефонна измама за 2 200 лева, извършителят е задържан"}
{"url": "http://www.focus-news.net/news/2018/02/05/2485184/kyustendil-zapochna-natsionalniyat-konkurs-za-detska-risunka-prolet-varhu-lista-koyto-se-provezhda-v-ramkite-na-martenskite-kulturni-praznitsi.html", "text": "Обявиха началото на Националния конкурс за детска рисунка „Пролет върху листа”. Това съобщи за Радио „Фокус” – Кюстендил Любляна Начева, експерт „Духовно развитие и работа с подрастващите“ към отдел „Култура и духовно развитие“ в Община Кюстендил. Крайният срок за подаване на детските творби е 9 март 2018 година. Това е 11-ото издание на конкурса. Той се осъществява в рамките на мартенските културни празници по повод “Кюстендилска пролет” - празник на град Кюстендил. Целта на конкурса е да представи произведения на изкуството от млади таланти, паралелно с традиционната художествена изложба “Кюстендилска пролет”. В конкурса могат да участват ученици от цялата страна от 4 до 12 клас в общообразователни и профилирани училища и школи по изкуствата. Откриването на изложбата с наградените творби ще се състои на 20 март 2018 година.\r\nВенцеслав ИЛЧЕВ", "date": "2018.02.05", "title": "Кюстендил: Започна Националният конкурс за детска рисунка „Пролет върху листа”"}
{"url": "http://www.focus-news.net/news/2018/02/05/2485177/tass-turskata-politsiya-arestuva-okolo-450-dushi-zaradi-propagandirane-na-terorizam-v-sotsialnite-mrezhi.html", "text": "Турската полиция задържа почти 450 души по обвинение в „пропагандиране на терориъм, предава ТАСС, като се позовава на информация от местни медии. Всички арести са извършени в период от 29 януари до пети февруари. Според информация на турското вътрешно министерство, задържаните са разпространявали тероризъм в социалните мрежи и публикувани видеоклипове с критика на турската операция в Африн. За предишната седмица бяха задържани други 124 души. На 30 януари бяха арестувани и осем души от Съюза на медицинските работници, които също са се изказали негативно за операцията в Африн.: Цанко Цолов", "date": "2018.02.05", "title": "ТАСС: Турската полиция арестува около 450 души заради „пропагандиране на тероризъм“ в социалните мрежи"}
{"url": "http://www.focus-news.net/news/2018/02/05/2485186/premierat-boyko-borisov-se-sreshtna-s-prezidenta-na-republika-malta-mari-luiz-koleyro-preka.html", "text": "Премиерът Бойко Борисов се срещна с президента на Република Малта Мари-Луиз Колейро Прека. Това съобщиха от правителствената информационна служба. Приоритетите на Българското председателство на Съвета на ЕС с акцент европерспективата на страните от Западните Балкани, миграционната криза, кохезионната политика и други важни за Европа теми бяха център на разговора между двамата. Бойко Борисов и президентът на Малта изразиха сходни позиции по стратегическите въпроси в Европейския съюз и оцениха високо доброто двустранно партньорство в редица сектори.", "date": "2018.02.05", "title": "Премиерът Бойко Борисов се срещна с президента на Република Малта Мари-Луиз Колейро Прека"}
{"url": "http://www.focus-news.net/news/2018/02/05/2485187/sliven-blizo-50-stalba-za-ulichno-osvetlenie-shte-badat-postaveni-v-kv-stoyan-zaimov.html", "text": "Започна изграждането на мрежа за улично и парково осветление в кв. „Стоян Заимов“ - север. Това съобщиха от пресцентъра на Община Сливен. Кметът на Община Сливен Стефан Радев беше на мястото, от което днес започва реализацията на проекта.\r\n„Проектът е важна част от политиката ни за подобряване на средата на живот за хората. Желанието ни е да променяме инфраструктурата и това се случва постепенно. Миналата година поставихме 113 осветителни тела в 22 населени места в общината и реконструкция на осветлението в квартал „Клуцохор“, където не беше работено повече от 20 години“, каза кметът Стефан Радев.\r\nПредвижда се в кв. „Стоян Заимов“ - север да бъдат монтирани 27 стълба с LED осветление за улиците в квартала. Всяко осветително тяло е с мощност 27 вата. Ще бъдат монтирани и 17 по-ниски стълба за парково осветление. И те ще бъдат с LED осветителни тела с мощност 19 вата. Срокът за приключване на работата по проекта и за въвеждането му в експлоатация е до три месеца, но при добри метеорологични условия осветлението може да стане факт и за по-кратко време. \r\nВ района има жилищни блокове, лечебно заведение, висше учебно заведение и студентско общежитие, на които ще се реши дългогодишен проблем с осветлението на обществените места. Първият проект за осветление на кв. „Стоян Заимов“ - север е от 2009 година, но не е реализиран. През 2016 г. е направена актуализация и Община Сливен осигури средства за изграждането на мрежата.", "date": "2018.02.05", "title": "Сливен: Близо 50 стълба за улично осветление ще бъдат поставени в кв. „Стоян Заимов“"}
{"url": "http://www.focus-news.net/news/2018/02/05/2485185/afp-niderlandiya-izteglya-poslanika-si-ot-turtsiya.html", "text": "Нидерландия обяви, че изтегля своя посланик от Анкара и ще отнеме на Турция правото да разполага със свой представител в страната, предава AFP. \r\nОтношенията между двете държави са на ниско ниво от миналата година, когато нидерландски официални лица не позволиха на турски министър да присъства на митинг, провеждан в навечерието на изборите в страната. Външният министър на Нидерландия заяви, че въпреки разговорите с Анкара, „не постигнахме съгласие относно това как да нормализираме отношенията си“. : Цанко Цолов", "date": "2018.02.05", "title": "AFP: Нидерландия изтегля посланика си от Турция"}
{"url": "http://www.focus-news.net/news/2018/02/05/2485188/sofiya-na-mitnicheski-punkt-kalotina-v-tovaren-avtomobil-sa-otkriti-32-kg-narkotichni-veshtestva.html", "text": "Окръжна прокуратура – София ръководи разследване за контрабанда на наркотични вещества в големи размери. Това съобщиха от пресцентър на Прокуратурата на Р България.\r\nНа 4 февруари 2018 г., вечерта, на МП Калотина пристига товарен автомобил с турска регистрация, управляван от български гражданин с инициали Л.И., и с втори шофьор - турски  гражданин с инициали T.A. Камионът с температурен режим е превозвал цветя от Холандия до Турция. \r\nПревозното средство е селектирано за рентгенова проверка, при която е забелязана необичайна плътност между товара. При последвалата митническа проверка на товарното помещение е установено наличието на два сака, пълни с общо 16 бели прозрачни пликове, покрити с дрехи. Пликовете съдържат жълто-кафява кристална маса, която при полеви наркотест реагира положително на хероин. Общото тегло на пликовете е 32 кг, а при последваща лабораторна експертиза е установено, че откритото вещество е MDMA (екстази) – наркотично вещество от амфетаминовата група. \r\nПредстои предявяване на обвинение на шофьора на товарния автомобил и задържането му до 72 часа.", "date": "2018.02.05", "title": "София: На Митнически пункт \"Калотина\" в товарен автомобил са открити 32 кг наркотични вещества"}
{"url": "http://www.focus-news.net/news/2018/02/05/2485183/afp-salah-abdeslam-pred-sada-malchanieto-e-moya-zashtita.html", "text": "Главният заподозрян за терористичната атака в Париж от 2015 г. Салах Абдеслам заяви пред съда, че „моето мълчание не ме прави престъпник, то е моя защита“, предава AFP. Коментарът му е направен малко след като 28-годишния французин с марокански произход заяви, че не смята да отговаря на въпросите на съда. Абдеслам добави, че „не се страхува“ и „поставя вярата си в Бога“. Подсъдимият допълни: „поставям вярата си в Аллах и това е, нямам какво друго да кажа“. : Цанко Цолов", "date": "2018.02.05", "title": "AFP: Салах Абдеслам пред съда: Мълчанието е моя защита"}
{"url": "http://www.focus-news.net/news/2018/02/05/2485191/sport-uefa-otmeni-nakazanieto-na-tsarvena-zvezda.html", "text": "УЕФА е удовлетворила жалбата на сръбския клуб „Цървена звезда“ за отмяна на наложеното по-рано наказание за игра без публика. Заради расистки прояви на феновете по време на срещата с БАТЕ Борисов през ноември, футболната асоциация постанови, че „Цървена звезда“ ще играе следващия си домакински мач от евротурнирите без публика. След премахването на решението, сръбският отбор ще възстанови продажбата на билети за мача от шеснайсетина финалите на Лига Европа срещу ЦСКА (Москва), който ще се играе на 13 февруари. Клубът обаче все още трябва плати глоба в размер от 30 хиляди евро.", "date": "2018.02.05", "title": "Спорт: УЕФА отмени наказанието на „Цървена звезда“"}
{"url": "http://www.focus-news.net/news/2018/02/05/2485194/veliko-tarnovo-rayonnata-prokuratura-predade-na-sad-mazh-podpalil-avtomobil.html", "text": "Районна прокуратура – Велико Търново внесе в съда обвинителен акт срещу 35-годишен мъж за подпалване на  чужд автомобил. Това съобщиха от пресцентъра на Апелативна прокуратура-Велико Търново.\r\nОбвинението срещу Кристиян К. е за това, че на  16 декември 2017 г. в град Килифарево, общ. Велико Търново, запалил имущество със значителна стойност – лек автомобил „Фолксваген Туарег“, на стойност 10 900 лева, собственост на Б. А., с което му  причинил  вреди в същия размер, в резултат на унищожаването на автомобила. \r\nНа 16 декември 2017 г. около 18,00 часа пострадалият и неговият син се прибрали в гр. Килифарево и паркирали автомобила пред дома им.\r\nОбвиняемият не познавал лично пострадалия, но от свои познати имал информация кой е, как изглежда и каква кола кара. Освен това разбрал, че има фирма, чрез която е измамил различни хора с големи суми пари, сред които и негови  приятели. Поради тази причина на 15.10.2017 г. взел решение да отиде в гр. Килифарево и да запали лекия автомобил „Фолксваген Туарег“, собственост на пострадалият, като по този начин искал да го сплаши.  Помолил свой приятел да го закара до гр. Килифарево, като предварително взел  торба, в която сложил две бутилки  в които имало дизел. Докато обикаляли в града, Костадинов забелязал посочения автомобил, който бил спрян в централната част на града, помолил познатият си да го спре в близост, след което пеша отишъл до колата, излял горивото върху нея и я подпалил.\r\n Предстои насрочване на делото за разглеждане от съда.", "date": "2018.02.05", "title": "Велико Търново: Районната прокуратура предаде на съд мъж, подпалил автомобил"}
{"url": "http://www.focus-news.net/news/2018/02/05/2485190/blagoevgrad-zam-kmetat-hristina-shopova-nagradi-detsata-napisali-nay-originalnite-pisma-do-dyado-koleda.html", "text": "Зам.-кметът на Община Благоевград Христина Шопова награди най-оригиналните писма до Дядо Коледа, предаде репортер на Радио „Фокус“ – Пирин. По думите ѝ тази година в Кутията на Дядо Коледа са били пуснати над 600 писма. „За поредна година комисията беше много затруднена при подбора на писмата. За нас инициативата Кутията на Дядо Коледа се превърна в традиция, затова много се радваме всеки път, когато четем писмата. Сред тях има много смислени и атрактивни, но това, около което се обединихме всички, бе, че много често децата се молят за много обикновени неща като това да са добре близките им, да има мир и любов по света, болните да оздравеят. Малко са писмата за материални неща, което означава, че родителите са постигнали основната задача – да възпитават децата правилно и да създават личности“, каза още Христина Шопова. Тя добави, че децата на Благоевград са бъдещето и изрази надежда, че ще бъдат един много добри хора. Сред подаръците, които бяха раздадени от зам.-кмета по култура и хуманитарни дейности Христина Шопова имаше най-различни. Някои от децата си бяха пожелали играчки като кухня за готвене, конструктор, колело и плюшено мече, а също и таблет. „Както във всяка класация, така и при нас има първенец. Това е Симона Василева, ученичка в VII СУ, която бе написала много хубаво писмо от три листа. Нейният подарък е бял лаптоп, на който тя трябва да се научи да работи, а защо не и да напише книга“, добави Шопова. Децата получиха и лакомства от зам.-кмета по култура и хуманитарни дейности. Всички те благодариха за получените дарове, а родителите им за прекрасната инициатива, която стимулира творческото въображение на децата. По време на разговора си със зам.-кмета Христиан Шопова децата на Благоевград си пожелаха за следващата зима на има ледена пързалка в града. От своя страна зам.-кметът заяви, че от ръководството на общината вече обмислят такава идея.\r\nЛивия НИНОВА", "date": "2018.02.05", "title": "Благоевград: Зам.-кметът Христина Шопова награди децата, написали най-оригиналните писма до Дядо Коледа"}
{"url": "http://www.focus-news.net/news/2018/02/05/2485192/veliko-tarnovo-okrazhnata-prokuratura-predade-na-sad-shofyor-na-turski-tir-prichinil-katastrofa-sas-zaginal-i-ranen.html", "text": "Окръжна прокуратура – Велико Търново внесе в съда обвинителен акт срещу шофьор на турски ТИР, причинил катастрофа с един загинал и един ранен. Това съобщиха от пресцентъра на Апелативна прокуратура-Велико Търново.\r\nОбвинението срещу Осман А. е за това, че на 1 декември 2017 г. около 15.00 часа на път Русе – Велико Търново, при управление на товарен автомобил - влекач, нарушил правилата за движение, като въпреки забраната, предприел изпреварване, в резултат на което допуснал пътно-транспортно произшествие, като ударил челно  насрещно движещ се товарен автомобил „УАЗ 452“, с което причинил по непредпазливост смъртта на водача Илия Й. и средна телесна повреда на возещия се на предната седалка Стефан Б. /1967/. \r\nПовдигнато му е обвинение и за това, че  като участник в пътно транспортно произшествие, при което са пострадали хора, не уведомил компетентната служба, не останал на мястото на произшествието, за да изчака пристигането на компетентните органи, не взел мерки за оказване помощ на пострадалите и избягал от местопроизшествието. Престъпление по чл. 343,  вр. чл. 342 от НК. \r\nНа 1 декември 2017 г. обвиняемият, управлявайки ТИР, влязъл в страната при гр. Русе в посока Турция. В района между с.Раданово и с.Петко Каравелово движението било натоварено, с колони от автомобили в двете посоки. Движел се със скорост 60 км/ч, като пред него имало три автомобила, два от които товарни. По същото време в насрещната  лента се движели един зад друг пътували л.а. „Фиат Браво”; т.а. „УАЗ 452” и л.а. „Ситроен Ксара Пикасо”. Въпреки забраната, обвиняемият предприел изпреварване на движещите се пред него автомобили.   Влекачът се изравнил с първия от изпреварваните товарни автомобили и достигнал идващия срещу него л.а. „Фиат Браво”, като продължил движението си между него и изпреварвания ТИР. Виждайки идващият срещу него в неговата пътна лента ТИР, водачът на л.а. „Фиат Браво”, предприел интензивно спиране и изнесъл автомобила си надясно, като избегнал челен удар. Водачът на движещия се зад него т.а. „УАЗ 452”,  също намалил скоростта, но последвал удар между него и  л.а. „Фиат Браво”. След първият удар настъпил втори - между т.а. „УАЗ 452” и турския ТИР, който непосредствено преди това се бил разминал с л.а. „Фиат Браво”. Челният удар станал в платното за движение на т.а. „УАЗ 452”. Вследствие на възникналите сили от вторият удар т.а. „УАЗ 452”, увлечен от влекача, се завъртял и  настъпил трети удар между т.а. „УАЗ 452” и л.а. „Ситроен Ксара Пикасо”. В резултат на катастрофата водачът на т.а. „УАЗ 452“ починал, а пътуващият с него мъж получил тежки травми.\r\nСлед катастрофата обвиняемият напуснал произшествието като избягал, но бил застигнат от притеклите се на местопроизшествието свидетели и отведен в РУ на МВР-Полски Тръмбеш. \r\n По искане на прокуратурата обвиняемият е с взета мярка за неотклонение задържане под стража.\r\n Предстои насрочване на делото за разглеждане от съда.", "date": "2018.02.05", "title": "Велико Търново: Окръжната прокуратура предаде на съд шофьор на турски ТИР, причинил катастрофа със загинал и ранен"}
{"url": "http://www.focus-news.net/news/2018/02/05/2485189/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП \"Кулата\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.02.05", "title": "ГД \"Гранична полиция\": Интензивен е трафикът за товарни автомобили на изход на ГКПП \"Кулата\""}
{"url": "http://www.focus-news.net/news/2018/02/05/2485193/smolyan-5-godishno-dete-e-postradalo-pri-intsident-v-pamporovo.html", "text": "5-годишно дете е пострадало при инцидент в Пампорово. Това съобщи за Радио „Фокус“ – Смолян дежурният в Планинската спасителна служба в курорта. Инцидентът е станал около 13.00 часа. Сноубордист е ударил детето на една от пистите в Пампорово. На място веднага са пристигнали линейка и полиция. Детето е закарано в болницата в Смолян и предстои да се установи какви точно са получените травми от удара.\r\nНели ГЕРГЬОВСКА", "date": "2018.02.05", "title": "Смолян: 5-годишно дете е пострадало при инцидент в Пампорово"}
{"url": "http://www.focus-news.net/news/2018/02/05/2485197/reuters-govoritel-na-irakskoto-pravitelstvo-razkri-che-e-zapochnalo-namalyavaneto-na-broya-na-amerikanskite-voennosluzheshti-v-irak.html", "text": "САЩ са започнали изтеглянето на част от контингента си в Ирак, след като страната обяви победа над „Ислямска държава“, съобщава Reuters, като се позовава на данни от неназован говорител на правителството в Багдад. \r\n„Американските сили започнаха намаляване на броя си след като победата над „Ислямска държава“ бе постигната“, е заявил говорителят в интервю за агенцията. Той обаче е отбелязал, че „сътрудничеството продължава за поддържането на американска подкрепа за иракските военни съгласно техните изисквания“. \r\nСАЩ разполагаха с 5,500 души в Ирак през лятото на 2017 г., когато бе разгарът на битката за Мосул. \r\nГенерал Раян Дилън, говорител на армията на САЩ, обаче отказа да коментира информацията. „Наше намерение е да публикуваме доклад когато и да се изтеглят силите ни от театъра на действие“, заяви Дилън. Според него ще бъде осигурено военно присъствие на водената от САЩ коалиция, „съгласно нуждите и в сътрудничество с иракското правителство“.: Цанко Цолов", "date": "2018.02.05", "title": "Reuters: Говорител на иракското правителство разкри, че е започнало намаляването на броя на американските военнослужещи в Ирак"}
{"url": "http://www.focus-news.net/news/2018/02/05/2485199/stara-zagora-okrazhniyat-sad-nalozhi-prisada-ot-5-g-zatvor-na-38-godishen-mazh-za-prichinena-smart-po-nepredpazlivost-vsledstvie-na-umishleno-nanesena-sredna-telesna-povreda.html", "text": "Окръжен съд-Стара Загора призна Петър П., на 38 г., за виновен за това, че вследствие на нанесена средна телесна повредае причинил по непредпазливост смъртта на 82-годишния Т. Т. . Окръжен съд-Стара Загора му е наложил наказание „лишаване от свобода“ за срок от 5 години, което да изтърпи при първоначален „строг“ режим. Това съобщиха от Апелативна прокуратура-Пловдив.\r\nНа 22 април 2013 г., в гр. Чирпан,възникнал конфликт между Т. Т., на 82 г.,и Петър П., който му нанесъл побой.Петър П. няколко пъти го съборил на земята, нанесъл ми множество удари с юмрук и крак в областта на гърдите и лицето. В резултат на ударите Т. Т. паднал по гръб,като си ударил главата в акумулаторна батерия, намираща се наблизо. След това Петър П. се прибрал и оставил пострадалия да лежи на земята. По този начин на Т. Т. били причинени увреждания,представляващи средна телесна повреда. На следващият ден Т. Т. бил открит далежи неподвижен, на мястото, където бил паднал след нанесения му побой.Установено било, че е починал, като смъртта му е вследствие от нанесените мутравматични увреждания.\r\nПрисъдата на Окръжен съд-Стара Загора може да се обжалва и протестира пред Апелативен съд-Пловдив.", "date": "2018.02.05", "title": "Стара Загора: Окръжният съд наложи присъда от 5 г. затвор на 38-годишен мъж за причинена смърт по непредпазливост вследствие на умишлено нанесена средна телесна повреда"}
{"url": "http://www.focus-news.net/news/2018/02/05/2485200/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин ще насочим вниманието Ви към два основни акцента. Първият от тях е свързан с Бюджет 2018 година и дейностите, които са планирани в него по отношение подобряването на инфраструктурата в Петрич и малките населени места. Наш гост по темата ще бъде заместник-кметът на Общината Минка Салагьорова. Във втората част на предаването в рубриката „Духовност, просвета и култура“ ще продължим да Ви представяме читалищата в Община Петрич, като пътуването днес ще ни отведе до село Беласица. За историята, дейностите и актуалното състояние на читалище „Просвета“ ще ни разкаже повече неговият секретар Валентин Сотиров. В края на предаването ще говорим и за футболният турнир „Петричка пролет”, който бе възобновен след 20-годишно прекъсване.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2018.02.05", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/02/05/2485196/stara-zagora-v-grada-se-provede-finalat-na-mezhdunarodnata-matematicheska-olimpiada-formula-na-edinstvoto.html", "text": "В града за втори път у нас се проведе финалът на Международната математическа олимпиада „Формула на единството” на международната фондация „Леонард Ойлер”. Това стана на 4 февруари 2018 г. в 11.00 часа местно време за всичките 22 страни участнички. Това съобщиха от пресцентъра на Община Стара Загора. Официален представител на състезанието за България е Педагогическа асоциация „Образование без граници” – Стара Загора. В продължение на 4 астрономически часа участниците решаваха задачи на английски и руски език за престижното класиране на световния форум, съобщи математикът Любомир Любенов, координатор на българските участници. Представител на Стара Загора бе ученикът от ППМГ Михаил Михов, а останалите участници във финала са:\r\nАлександър Гичев от Софийска МГ, Александър Проданов от ППМГ - Казанлък, Давид Цаков от СМГ - София, Демира Недева от ППМГ - Пловдив, Ива Ичевска от Пловдив, Йордан Петков от МГ - Русе, Константин Георгиев от МГ - Русе, Мария Дренчева от СМГ - София, Мария Къчева от ППМГ - Сливен, Петър Узунов от ППМГ - Пловдив,  Светослав Развигоров от СМГ - София, Станислав Григоров от МГ - Русе, Стилиян Цветанов от ППМГ - Казанлък, Тина-Мария Бурова от ППМГ - Сливен и Ясен Пенчев от ППМГ - Габрово.\r\nПоздравления за упоритостта и таланта на тези талантливи млади българчета, коментира Любенов.\r\nРаботите им ще бъдат проверени от международното жури на фондация „Леонард Ойлер” и в края на март 2018 г. ще узнаем победителите в състезанието.\r\nПрез юли  2018 г. край Ладожкото езеро в Санкт Петербург – Русия се предвижда обучение на най-добре представилите се участници с финансовата подкрепа на международната фондация „Леонард Ойлер”.\r\nВ началото на ноември 2017 г. български ученици от 5 до 12 клас участваха в квалификационния първи кръг на олимпиадата по математика. Работите им бяха проверени от журито на олимпиадата в Санкт Петербург. Общият брой на участвалите в международния форум е 4000 души от 22 страни. Сред финалистите с максимален брой точки бяха 23-ма руснаци, 3-ма узбеки, 1 испанец, 1 казахстанец и 1 българин - осмокласникът от ППМГ в Казанлък Александър Проданов.", "date": "2018.02.05", "title": "Стара Загора: В града се проведе финалът на Международната математическа олимпиада „Формула на единството”"}
{"url": "http://www.focus-news.net/news/2018/02/05/2485201/ivan-yankulov-kmet-na-selo-zvanichevo-okolo-60-ot-zhitelite-na-seloto-se-zanimavat-sas-zemedelie.html", "text": "Около 60% от жителите на пазарджишкото село Звъничево се занимават със земеделие. Това каза за Радио „Фокус“ – Пазарджик Иван Янкулов, кмет на населеното място. По думите му най-често стопаните отглеждат оранжерии с домати, краставици, салата и цветя. На открито се засаждат зелен фасул, пипер и картофи. „В землището на селото има и голям оранжериен комплекс за производство на краставици и домати. Има и площи със зърнено-житни култури“, уточни Янкулов. Той каза още, че повечето земеделски масиви се намират в непосредствена близост до главния път за Белово. Пътната мрежа в селото е в добро състояние. Предстои асфалтиране и чакълиране на няколко пътни отсечки в циганската махала на селото.\r\nАлбена ЖИЛЕКОВА", "date": "2018.02.05", "title": "Иван Янкулов, кмет на село Звъничево: Около 60% от жителите на селото се занимават със земеделие"}
{"url": "http://www.focus-news.net/news/2018/02/05/2485198/varna-merki-za-ogranichavane-na-sportnite-klubove-fantomi-byaha-obsadeni-v-priemniya-den-na-narodniya-predstavitel-ot-gerb-vladimir-valev.html", "text": "Необходимостта от мерки, които да ограничат съществуването на т.нар. спортни клубове фантоми, бяха обсъдени в приемния ден на народния представител от ГЕРБ Владимир Вълев. Въпросът бе поставен от Радостин Димитров, председател на клуб „Титан” – Варна, съобщиха от пресцентъра на ПП ГЕРБ – Варна. Той предложи да се отнема лицензът на клубовете, които не извършват дейност. „Една година е достатъчно дълъг срок, за да се прецени дали един клуб работи със спортисти,  дали участва в състезания или съществува само на хартия като част от някоя федерация”, смята Димитров. „В момента работна група в Народното събрание обсъжда именно мерки срещу клубовете фантоми. Целта е да се предложи ефективен механизъм, преди новият закон за спорта да влезе за обсъждане на второ четене. В приетите вече на първо четене текстове се предвижда спортните клубове да могат да членуват само в една федерация и задължително да разполагат с треньори”, обясни Владимир Вълев. По думите му с новия закон минималният брой на клубовете, членуващи във федерациите, се увеличава от 7 на 15, като се изисква те да бъдат регистрирани в поне три административни области.\r\n„Има идеи и за функционирането на контролен орган, който да наблюдава дали клубовете развиват дейност”, информира народният представител. Той увери, че целта на новия закон е да се подобрят условията за спорт, като се засили контрола върху организациите, които получават държавно финансиране. Владимир Вълев поздрави Радостин Димитров за успехите на клуб „Титан”, чийто талантлив състезател – 16-годишният щангист Христо Христов, бе обявен от Световната федерация по вдигане на тежести за най-талантлив кадет в света за 2017 г. Младежът,  който стана световен и европейски шампион, бе отличен и с приза „Спортист на Варна” за 2017 г. „Успешните състезатели са лицето на българския спорт. Като спортист знам колко много труд и лишения има зад всеки медал”, сподели Вълев, който е трикратен европейски и трикратен световен шампион по кикбокс, както и носител на пояса на WAKO PRO при професионалистите в К-1. Варненският депутат пожела на спортния клуб още много шампиони и победи.", "date": "2018.02.05", "title": "Варна: Мерки за ограничаване на спортните клубове фантоми бяха обсъдени в приемния ден на народния представител от ГЕРБ Владимир Вълев"}
{"url": "http://www.focus-news.net/news/2018/02/05/2485205/obshtina-veliko-tarnovo-layts-nadvi-23-otbora-v-zimniya-turnir-po-futbol.html", "text": "Отборът на „Лайтс“ /Велико Търново/ спечели традиционния зимен турнир по футбол на малки вратички. Близо месец надпреварата радваше почитателите на най-популярния спорт, а арена на битките бе Дворецът на културата и спорта „Васил Левски“.\r\n24 отбора мериха сили в турнира. След оспорвани битки в груповата фаза и в директните елиминации, до финала достигнаха тимовете на „Лайтс“ /В. Търново/ и „Епъл“ /с. Джулюница/. Болярският колектив се наложи с 1:0 и грабна купата, заедно с отборна премия от 400 лева. Финалистите бяха наградени от заместник-кмета на Старата столица проф. Георги Камарашев. Това съобщиха от пресцентъра на Община Велико Търново.\r\nПредседателят на Зоналния съвет на Българския футболен съюз Бончо Генчев връчи купата за второто място на „Епъл“, чиито играчи също си поделиха отборна премия. В „малкия“ финал за 3-4 място футболистите от „Мусала Брокер“ надвиха спортните си колеги от „Ресторанти Щастливеца“ с 2:1.\r\nИндивидуални награди получиха Венцислав Димитров /“Лайтс“/ – най-добър вратар на турнира, както и Илиян Димитров /“Тера Трак“/ - за голмайстор.\r\nСпортната надпревара бе организирана от Зоналния съвет на БФС, с подкрепата на Община Велико Търново.", "date": "2018.02.05", "title": "Община Велико Търново: „Лайтс“ надви 23 отбора в зимния турнир по футбол"}
{"url": "http://www.focus-news.net/news/2018/02/05/2485204/burgas-dvama-mladezhi-sa-zadarzhani-za-ubiystvoto-na-70-godishniya-asen-purov-ot-aytos.html", "text": "Двама младежи са задържани за убийството на 70-годишния Асен Пуров по прякор „доктора“ от Айтос. Това обяви на брифинг Красимира Кателиева, административен ръководител на Окръжна прокуратура, предаде кореспондентът на Радио \"Фокус“ - Бургас. Убийството е станало на 2 февруари. Задържаните са Желязко Данчев на 20 години и Ясен Стойчев на 16 години. Ст. комисар Калоян Калоянов, директор на ОДМВР - Бургас, уточни, че единият от младежите е девето дете в семейството и никога не е ходил на училище. Той е безработен, а в миналото си има две прояви за кражби. Вторият е пето дете в семейство с шест деца. Ходил е на училище до 2 клас, не работи и е с една проява за кражба на метални отпадъци.\r\nУбитият мъж е водил клошарски начин на живот и е обитавал изоставена постройка. Извършителите са му нанесли 32 удара с един нож в областта на корема и врата, като са го удряли и с юмруци в главата. Пострадалият е лежал на земята и е спал и по никакъв начин не ги е предизвикал. Към момента няма мотиви за извършеното деяние. Най-вероятно е за удоволствие, защото и двамата задържани са употребили алкохол преди и след убийството. Законът предвижда от 10 до 20 години лишаване от свобода за пълнолетни лица и от 5 до 12 години за непълнолетни. Извършителите са задържани за срок от 72 часа, като утре Прокуратурата ще внесе иск в съда за налагане на най-тежката мярка за неотклонение \"задържане под стража\".\r\nМария РУСЕВА", "date": "2018.02.05", "title": "Бургас: Двама младежи са задържани за убийството на 70-годишния Асен Пуров от Айтос"}
{"url": "http://www.focus-news.net/news/2018/02/05/2485206/miroslav-iliev-agrometeorolog-ot-provedenite-zimni-pregledi-v-severoiztochna-balgariya-ne-e-konstatirano-izmrazvane-na-posevi-s-esennitsi.html", "text": "От проведените зимни прегледи в края на месец януари след стопяване и намаляване на слабата снежна покривка в повечето региони и в агростанциите, разположени предимно в землищата Шумен, Долни чифлик, Разград, Главиница и на югоизток от Карнобат, не е констатирано измръзване на посеви с есенници. Това каза за Радио „Фокус” – Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. \"При овощните дървета и лозовите масиви за януари също не е установено измръзване\", добави Мирослав Илиев. „Сравнително топлото време през този период предотврати тези процеси. След повторен зимен преглед в края на месец февруари ще се уточни със сигурност дали има повредени зимни култури, предимно есенници и отделно овощни и лозови видове. Най-добър е влагозапасът в районите на землищата, разположени до гр. Карнобат, до и над 100% от пределната полска влагоемност“, посочи Мирослав Илиев. По думите му през февруари не се очакват екстремно ниски температури, които биха представлявали сериозна опасност за нанасяне на щети и повреди при насажденията на полето.\r\nМарияна ВАЛЕНТИНОВА", "date": "2018.02.05", "title": "Мирослав Илиев, агрометеоролог: От проведените зимни прегледи в Североизточна България не е констатирано измръзване на посеви с есенници"}
{"url": "http://www.focus-news.net/news/2018/02/05/2485208/balgariya-komentari-v-svetovnite-medii-agentsiya-fokus-poseshtenie-na-prezidenta-na-malta-v-balgariya-obyavenoto-za-izdirvane-balgarsko-momiche-v-kipar-se-pribra-u-doma-izkazvane-na-balgarski-evrodeputat-za-protestite-v-gartsiya.html", "text": "Президентът на Малта Мари-Луиз Колейро Прека и нейният съпруг ще бъдат на официално посещение в София, пише  The Malta Times.\r\nОчаква се президентът на Малта да положи венец пред Паметника на незнайния войн, а след това да проведе среща със своя български колега Румен Радев. Ще последва съвместна пресконференция между двамата. \r\nСлед това Прека ще проведе среща с председателя на Народното събрания Цвета Караянчева, а по-късно ще присъства на българско-малтийски бизнес форум. \r\n*** 14-годишното българско момиче, което бе в неизвестност от четвъртък, първи февруари, се е завърнало у дома си в Никозия, пише местното издание Cyprus Daily. От полицията са разкрили, че Ерика Найденова се намира в добро здравословно състояние, пише вестникът, като пояснява, че тя се е прибрала вкъщи в неделя. Не се съобщава какво е правила или къде е била по време на няколкодневното си отсъствие. \r\nEрика бе обявена за издирване в петък от родителите ѝ, след като момичето не се е прибирало в продължение на 24 часа. \r\n*** Българският евродепутат Ангел Джамбазки заяви в ефира на българска телевизия, че Македония е българска, а гърците нямат основание да протестират, пише мaкедонското издание Локално. \r\n„По време на Балканските войни гърците окупират територии, на които и до днес хората говорят на наш диалект“, обясни Джамбазки. Според него протестите са организирани за да притиснат премиерът Алексис Ципрас относно името на Македония. \r\n***", "date": "2018.02.05", "title": "България - коментари в световните медии (Агенция \"Фокус\") - посещение на президента на Малта в България, обявеното за издирване българско момиче в Кипър се прибра у дома, изказване на български евродепутат за протестите в Гърция"}
{"url": "http://www.focus-news.net/news/2018/02/05/2485203/plovdiv-noviyat-rayonen-prokuror-chavdar-groshev-vstapi-v-dlazhnost.html", "text": "Районният прокурор на Пловдив Чавдар Грошев встъпи официално в длъжност. Това съобщи за Радио „Фокус“ - Пловдив говорителят на Апелативна прокуратура. Това стана в присъствието на Иван Даскалов, апелативен прокурор на Пловдив, окръжният прокурор Румен Попов и Гергана Мутафова, член на Висшия съдебен съвет и бивш районен прокурор. На  тържествената церемония присъстваха прокурорите и съдебните служители от Районна прокуратура - Пловдив.\r\nНа 24 януари 2018  г. Чавдар Грошев бе избран единодушно от Прокурорската колегия на ВСС за районен прокурор на гр. Пловдив. Той е завършил специалността „Право“ в Пловдивския университет „Паисий Хилендарски“. До момента има над 18 години юридически стаж. Професионалната му кариера започва през 2005 г. като следовател в Окръжен следствен отдел в гр. Пловдив. От 1 юни 2006 г. е прокурор в Районна прокуратура – Пловдив, а от 29 ноември 2012 г. до 3 октомври 2017 г. е заместник районен прокурор. Със заповед на главния прокурор на Република България от 2017 г. е награден с отличие „Служебна благодарност“ за проявен висок професионализъм и образцово изпълнение на служебните задължения. От 2014 г. е доктор по право, като темата на дисертационния му труд е „Индивидуализация на наказанието“. Автор е на множество правни публикации в специализирания печат. Прокурор Грошев е хоноруван преподавател по наказателно право.\r\n„Възприемам този пост като изключителна отговорност и ще положа максимални усилия за запазване на колегиалната обстановка и добрите резултати в нашата работа“, каза районният прокурор Чавдар Грошев. Гостите и колегите му пожелаха успешен петгодишен мандат като административен ръководител на Районна прокуратура - Пловдив.", "date": "2018.02.05", "title": "Пловдив: Новият районен прокурор Чавдар Грошев встъпи в длъжност"}
{"url": "http://www.focus-news.net/news/2018/02/05/2485210/vitseprezidentat-iliyana-yotova-tryabva-po-chesto-da-se-zachitame-v-dumite-saedinenieto-pravi-silata.html", "text": "Днес често чуваме думите „Съединението прави силата“ -добре е не само да ги повтаряме, а да прочитаме всяка една от тях. Защото техният истински прочит минава и през бурните събития на Кресненско-Разложкото въстание. Защото зад всяка от тези думи стоят много човешки съдби, героизъм, пролята кръв за свободата на България и нейното единение. Това заяви вицепрезидентът Илияна Йотова в Националната библиотека „Св. Св. Кирил и Методий“ при откриването на изложба, посветена на 140-годишнината от Кресненско-Разложкото въстание, съобщиха от прессекретариата на държавния глава.\r\n„140 години по-късно героите от Кресненско-Разложкото въстание заемат достойно място в пантеона на националните ни радетели за свобода и единение“, отбеляза Илияна Йотова. По думите й незаслужено първият акт за формирането на единната българска нация след Руско-турската освободителна война е малко познат. Според вицепрезидента Кресненско-Разложкото въстание е от онези примери за присъщата за българския народ непримиримост, „заради която цели 500 години опазихме себе си, своето национално самосъзнание и своята жажда за свобода“.\r\nКато истинско родолюбиво дело Илияна Йотова определи изложбата, която е съвместна инициатива на Националната библиотека и Община Кресна. „Документите, които виждаме, са прочит на епохата, на историята, на българщината, на несломимата национална сила и героизъм. Изложбата е посветена на едни от най-жестоките години в нелеката българска история – току-що извоюваната свобода е изтръгната заради политически интереси и имперски амбиции“, каза вицепрезидентът. „Колкото повече млади хора разгледат изложбата, толкова повече ще пребъде България“, заяви Илияна Йотова.", "date": "2018.02.05", "title": "Вицепрезидентът Илияна Йотова: Трябва по-често да се зачитаме в думите „Съединението прави силата“"}
{"url": "http://www.focus-news.net/news/2018/02/05/2485211/haskovo-trima-mazhe-ot-harmanli-sa-zadarzhani-po-podozrenie-za-izvarshen-grabezh-pridruzhen-s-poboy.html", "text": "Трима мъже са задържани по подозрение за извършен грабеж, придружен с побой. Това съобщиха от пресцентъра на МВР. Сигналът за нанесен побой на мъж на ул. „Ал. Константинов“ в Харманли бил подаден на 3 февруари. Изпратеният на място автопатрул установил две жени и 30-годишен мъж, който бил с контузни рани по главата и разкъсана риза. Тримата обяснили, че докато вървели по улицата, до тях спрял лек автомобил „БМВ“ и от него слезли трима мъже. Те нанесли побой на мъжа и му отнели от врата златния синджир. В резултат на проведените незабавни оперативно - издирвателни действия са задържани двама от нападателите - на 31 и 41 години. Третият – 24 годишен, с криминални регистрации, е обявен за издирване. По случая е образувано досъдебно производство. Работата продължава.", "date": "2018.02.05", "title": "Хасково: Трима мъже от Харманли са задържани по подозрение за извършен грабеж, придружен с побой"}
{"url": "http://www.focus-news.net/news/2018/02/05/2485202/mrrb-s-novoto-rakovodstvo-vik-dobrich-veche-dava-dobri-finansovi-rezultati-na-13-fevruari-na-sreshta-s-grazhdanite-shte-badat-diskutirani-vsichki-vaprosi-okolo-sastoyanieto-na-druzhestvoto.html", "text": "Успеем ли да стабилизираме дружеството, за да не генерира нови загуби, ще може да се търси привлечен ресурс от банки или други кредитни институции, или дори държавен заем, който да е безлихвен. Така заместник-министърът на регионалното развитие и благоустройството Малина Крумова коментира състоянието на ВиК Добрич в предаването на БНР „Преди всички“. Тя обясни, че проблемите в оператора са се развивали от поне 10 години и посочи, че една от причините за лошото му финансово състояние е свързана с огромните разходи за електричество, тъй като водата в областта се добива по помпажен начин, а разходите за тази дейност не се покриват от приходите на дружеството. Това съобщиха от пресцентъра на Министерството на регионалното развитие и благоустройството (МРРБ). Заместник-министърът допълни, че има сериозни проблеми и със събираемостта и състоянието на водоснабдителната мрежа. \r\nСпоред Малина Крумова стабилизирането на оператора ще е труден и дълъг процес заради натрупаните задължения в размер на над 32 млн. лв. и затова първата задача е да има положителен финансов резултат. Тя посочи, че действията на новото ръководство са насочени в тази посока. Настоящото ръководство на ВиК-Добрич показва резултати, каза още заместник-министърът и обясни, че за първи път дружеството има положителен финансов резултат за деветмесечието на миналата година. Постигнати са редица споразумения с кредитори за разсрочване на стари задължения, включително на лихвите по тях, което дава глътка въздух и позволява по-структурирана оперативна работа, допълни тя. Работи се за повишаване на събираемостта. В летния сезон са проведени редица акции по отношение на установяване на кражби и преустановяване на неправомерно използване на вода. \r\nЗа оптимизацията на дружеството може да допринесе и подмяната на стари тръби като се прекратят загуби  и течове по тях, коментира още Малина Крумова. Тя напомни, че в момента от Община Добрич се изпълнява голям проект с финансиране от Оперативна програма „Околна среда“, който е насочен към подмяна на водоснабдителна мрежа в града. Подготвя се и регионално прединвестиционно проучване за Област Добрич, което също ще концентрира инвестициите в Добрич. Тези два проекта ще осигурят инвестицията, която е необходима, за да се намали съществено загубата на вода от течове и аварии в града. Тръбите са стари, никой не го отрича. Те се нуждаят от сериозна инвестиция и това се прави с двата проекта, подчерта Крумова. \r\nЗаместник-министърът посочи, че магически решения няма и е некоректно вината за тежкото състояние на ВиК Добрич да се прехвърля върху сегашното му ръководство, каквито твърдения се тиражират в публичното пространство и попита какво е направил предишният управител за решаването на проблема в Добрич, след като го свежда до старите тръби с лошо качество, които пораждат големите водозагуби. \r\nЗаместник-министърът коментира, че през 2016 г. при старото ръководство бизнес планът на ВиК Добрич е предвиждал цена от 2,41 лв. за доставяне на вода. В коригирания бизнес план тази цена е намалена с 40 ст. \r\nМалина Крумова добави, че на 13 февруари в Добрич ще се състои среща, на която ще бъдат дискутирани всички интересуващи гражданите въпроси.", "date": "2018.02.05", "title": "МРРБ: С новото ръководство ВиК-Добрич вече дава добри финансови резултати, на 13 февруари на среща с гражданите ще бъдат дискутирани всички въпроси около състоянието на дружеството"}
{"url": "http://www.focus-news.net/news/2018/02/05/2485215/spetsializiranata-prokuratura-i-gdbop-neutraliziraha-grupa-za-prerabotka-na-obezopaseni-i-gazovi-orazhiya-v-ognestrelni-i-prodazhbata-im-na-cherniya-pazar.html", "text": "Специализираната прокуратура повдигна обвинения на седем лица за участие в организирана престъпна група за преработване на обезопасени и газови оръжия в огнестрелни и незаконната им продажба. Това съобщиха от пресцентъра на Апелативната специализирана прокуратура. Групата е задържана на 1 февруари 2018 г. при специализирана операция на ГДБОП и Специализираната прокуратура в София и община Карлово.\r\nСъбраните до момента доказателства сочат, че участниците са се занимавали с преработка и пласиране на оръжия на черния пазар от май 2017 г.\r\nЕдин от участниците – притежател на оръжеен магазин в София и на лиценз за търговия, е снабдявал групата с обезопасени и повредени оръжия. Те били превръщани в бойни в специално оборудвана за целта работилница в жилищен блок в София, чийто собственик притежавал законно удостоверение за ремонт на оръжия. Преработените за стрелба пистолети и автомати били пласирани на черния пазар.\r\nКато допълнителен параван за незаконната дейност на групата служело и това, че и седмината участници имали разрешения за носене на огнестрелно оръжие, повечето от тях били регистрирани и като колекционери на оръжия.\r\nПо време на операцията по задържането на участниците, в жилищата на трима от тях са намерени огромен брой пистолети от различни марки, пушки, автомати „Калашников“, боеприпаси, тротилови пресовки. Голямо количество автомати, пистолети, патрони, както и бойни гранати, са открити в помещение, в което е работел друг участник групата. В багажника на колата на притежателя на оръжейния магазин са намерени и иззети 250 патрона.\r\nЕдинствено у един от участниците не са открити оръжия, боеприпаси или взривни материали.\r\nСпециализираната прокуратура наложи на обвинените по случая задържане до\r\n72 часа и поиска от Специализирания наказателен съд да наложи мярка за неотклонение „Задържане под стража“ за всеки от тях. На 4 февруари 2018 г.\r\nсъдът определи за петима от групата парична гаранция от по 5000 лв., а двама остави без мярка за неотклонение. Мотивите бяха чистото им съдебно минало, тежки заболявания, както и неприключили експертизи на оръжията, които доказват, че са били преправяни. Прокуратурата ще внесе протест срещу определението на първоинстанционния съд.", "date": "2018.02.05", "title": "Специализираната прокуратура и ГДБОП неутрализираха група за преработка на обезопасени и газови оръжия в огнестрелни и продажбата им на черния пазар"}
{"url": "http://www.focus-news.net/news/2018/02/05/2485214/v-komandvaneto-na-voennomorskite-sili-se-provede-godishen-analiz-na-podgotovkata-za-2017-godina.html", "text": "На 5 февруари 2018 г. в Щаба на Военноморските сили (ВМС) се проведе годишен анализ на подготовка във флота за учебната 2017 година. Това съобщиха от пресцентъра на ВМС. Присъстваха заместник- началникът на отбраната вицеадмирал Емил Ефтимов, командирът на ВМС контраадмирал Митко Петев, командирът на Флотилия бойни и спомагателни кораби флотилен адмирал Мален Чубенков, началниците на отдели и сектори от командването на ВМС и командирите на военни формирования. \r\nОсновните усилия в подготовката на ВМС, съобразно отпуснатия ресурс, бяха насочени към поддържане на изградените и придобиване на нови способности, осигуряващи защитата на морския суверенитет на страната, наблюдението и контрола на морските пространства, изпълнението на задачи по търсене и спасяване на море и оказване на помощ на населението при бедствия, съдействието на МВР при увеличен миграционен поток и противодействие на тероризма.\r\nОсобено внимание при подготовката на военните формирования от ВМС беше обърнато на развитие и поддържане на способности за водене на морски операции и за участие в съвместни операции в национален, съюзен и/или коалиционен формат, своевременното идентифициране, оценка и отговор на асиметрични, хибридни и терористични заплахи и отработване на задачите при разрешаване на кризи от невоенен характер и ликвидиране на последствията от бедствия.\r\nПрез годината ВМС участваха:\r\n- с фрегата „Дръзки” в операцията по морска сигурност на НАТО „Sea guardian” и в състава на Втората постоянна корабна група на НАТО SNMG 2 в Средиземно море от 11.10. до 21.11.2017 г. Изпълнени бяха задачите по осветяване на надводната обстановка, откриване, опознаване и докладване на кораби от списъка от взаимен интерес, което допринесе за възпиране и противопоставяне на терористичната дейност срещу търговското корабоплаване. За времето на участието си в операцията фрегата „Дръзки” наблюдава над 220 кораба, установи контакт и извърши запитване на 27 кораба от търговския трафик, опознаване на над 130 въздушни цели и проплава 5497 мили за 753 часа;\r\n- с офицери участваха в операциите на Европейския съюз „Аталанта” и „Eunavformed/Op Sophia”;\r\n- с 1 старшина в международна мисия на НАТО в Афганистан „Решителна подкрепа”;\r\n- с базов миночистач „Шквал” в състава на Постоянната противоминна корабна група на НАТО (SNMCMG2) от 27.10 до 06.12.2017 г.; \r\n\t- с щабни офицери в щаба на постоянната военноморска група на НАТО „SNMG 2”. \r\nВМС организираха и проведоха 46 тактически учения на единичния кораб, 4 тактически учения на дивизион, тактическо учение на Флотилия бойни и спомагателни кораби „ЧЕРНО МОРЕ 2017” и национално военноморско учение с международно участие „БРИЗ 2017” на което бе сертифицирана фрегата „Дръзки” по стандартите на НАТО (MAREVAL). Участваха в съвместни експериментални и бойни стрелби по въздушни и надводни цели с авиационни формирования от ВВС, тактически учения с бойни стрелби на формирования за ПВО от БА и бойни стрелби с ракетен комплекс 9К79 „Точка” с международно участие – ,,Шабла 2017” (свързано с многонационалното учение на НАТО „Saber guardian-17”).\r\nВоенния флот участва с кораби в международните учения:\r\n-\t„Sea shield” на ВМС на Румъния с фрегата „Смели”;\r\n-\tбългаро-румънското противоминно учение „Poseidon” с базов миночистач „Прибой;\r\n-\tв учението на ВМС на Турция „NATO Nemo trials” за първи път кораб от българските ВМС - фрегата „Дръзки”, взе участие в учения по радиоелектронна борба и отразяване атаките на противокорабни ракети; по време на сериалите срещу фрегатата бяха симулирани атаки с различен тип противокорабни ракети;\r\n-\t„Dogu Akdeniz” на ВМС на Турция с фрегата „Дръзки”;\r\n-\t„Niris” на ВМС на Гърция с базов миночистач „Шквал”;\r\n-\tза първи път българските ВМС участваха едновременно с два кораба в международно учение на противоминните сили на турските ВМС „Nusret” - с базов миночистач „Шквал” и минен ловец „Цибър”; по време на учението минният ловец беше сертифициран по стандартите на НАТО.\r\nОфицери от флота участваха в противоподводното учение на НАТО „Dynamic Manta”, учението “Ariadne” на ВМС на Гърция и учението „Sea breeze” на ВМС на Украйна и ВМС на САЩ.\r\nКораби участваха и в 6 учения от типа “Passex” с кораби от ВМС на НАТО, посещаващи Р. България и при прехода им към пристанища на страни-членки на НАТО.\r\nВ тези международни учения екипажите на корабите и щабните офицери от военния флот за пореден път доказаха, че са в състояние да изпълняват поетите ангажименти към колективната отбрана на НАТО и ЕС. \r\nВоеннослужещи от ВМС участваха в съвместни подготовки със страните от евразийския регион по провеждане на операции по контрол на корабоплаването и по противоминна война.\r\nРъст отбеляза съвместната подготовка и взаимодействието на специалните сили със сродни структури от Българската армия, МВР и страните членки на НАТО, по времето на която бяха усъвършенствани способностите при изпълнението на задачи по суша, въздух и море. \r\nФормированията от ВМС за оказване на помощ на населението при бедствия извършиха общо 30 мероприятия в източната част на Р. България на територията на областите Варна, Добрич и Бургас, в териториалното море и в отговорния район по търсене и спасяване на Р. България.\r\nУчастието на формированията от ВМС по оказване на помощ на населението при бедствия през 2017 г. се заключава в:\r\n- действия по оказване на помощ при зимни условия, като почистиха и пробиха над 600 км пътища от републиканската пътна мрежа. Оказаха помощ на 45 леки автомобила и на екипи на “Енерго Про” при отстраняване на аварии по електропреносната мрежа – 9 мероприятия;\r\n- действия по оказване на помощ при тежко пътно транспортно произшествие – 1 мероприятие;\r\n- действия по оказване на помощ при наводнения и съдействие на органите на местната власт при евакуация и спасяване на бедстващи хора от наводнени населени места, отводняване и почистване на помещения и сгради – 3 мероприятие;\r\n- разузнаване и унищожаване на невзривени бойни припаси и морски мини – 17 мероприятия. Бяха унищожени 18 броя ръчни гранати, артилерийски снаряди, мини и изстрели и 4 предмета, наподобяващи невзривени бойни припаси.\r\nВ изпълнение на заповед на министъра на отбраната на Република България, сили и средства от Военноморските сили през 2017 година, на ротационен принцип, през две седмици, участваха в логистична поддръжка на органите на МВР по охрана на държавната граница на ГОДГ „Резово” от състава на ГПУ „Малко Търново”. \r\nВ изпълнението на поставените задачи до момента са взели участие 91 военнослужещи и са изпълнени са общо 708 задачи.\r\nС достигнатото ниво на подготовка, както и с високата оценка, която получиха на проведените учения, ВМС имат пълното основание да се гордеят с отчетените по време на анализа резултати.", "date": "2018.02.05", "title": "В командването на Военноморските сили се проведе годишен анализ на подготовката за 2017 година"}
{"url": "http://www.focus-news.net/news/2018/02/05/2485209/pernik-chetirima-dushi-sa-zadarzhani-za-krazhba-i-razglobyavane-na-lek-avtomobil-v-grad-batanovtsi.html", "text": "Четирима души са задържани за кражба и разглобяване на лек автомобил в град Батановци. Това съобщиха от пресцентъра на МВР. Акцията е проведена на 3 февруари, в нея са участвали криминалисти на ОДМВР - Перник и СДВР, както и полицаи от Първо РУ – Перник. Действията стартирали след сигнал за откраднат фолксваген от столицата и проведено разследване, в рамките на което била идентифицирана престъпната група. Следите повели към в град Батановци, където колата била докарана в хале и започнало разфасоването ѝ. Задържаните са перничани с инициали Р. Л. (на 31 г.), Р. И. (на 26 г.) и С. Д. (на 27 г.), както и мъж с инициали М. Д. (на 32 г.) от София. С постановление на Прокуратурата М. Д. е привлечен като обвиняем и му е наложена прокурорска мярка до 72 часа. Мъжът е криминално проявен, познат с подправяне на парични знаци в големи размери за което е и осъждан. Започнато е досъдебно производство, работата по което продължава под наблюдението на прокуратурата.", "date": "2018.02.05", "title": "Перник: Четирима души са задържани за кражба и разглобяване на лек автомобил в град Батановци"}
{"url": "http://www.focus-news.net/news/2018/02/05/2485207/bivshiyat-direktor-na-nrs-kircho-kirov-poluchi-2-godini-uslovno-za-izdavane-na-klasifitsirana-informatsiya.html", "text": "Бившият директор на Националната разузнавателна служба (НРС) Кирчо Киров получи двегодишна условна присъда за разгласяване на класифицирана информация, предаде БНР. Софийският градски съд го призна за виновен, че в интервю през 2014 година е съобщил факти и обстоятелства около работата си като директор на разузнаването, представляващи държавна тайна. Това е третата осъдителна присъда за бившия директор на разузнаването. Заради присвояване на общо 10 милиона лева той има една 10-годишна и една 15-годишна ефективна присъда.", "date": "2018.02.05", "title": "Бившият директор на НРС Кирчо Киров получи 2 години условно за издаване на класифицирана информация"}
{"url": "http://www.focus-news.net/news/2018/02/05/2485217/pochina-biznesmenat-stefan-sharlopov.html", "text": "Бизнесменът Стефан Шарлопов  е починал тази нощ в съня си, съобщава bTV, позовавайки се на информация от неговата компания „Шарлопов Груп”.", "date": "2018.02.05", "title": "Почина бизнесменът Стефан Шарлопов"}
{"url": "http://www.focus-news.net/news/2018/02/05/2485220/pernik-regulyarnata-sreshta-na-kmeta-vyara-tserovska-s-kmetovete-na-naseleni-mesta-v-obshtinata-shte-se-provede-na-6-fevruari.html", "text": "Утре - 6 февруари, от 10.00 часа, ще се проведе регулярната среща на кмета на Перник Вяра Церовска с кметовете на населени места в общината. Това съобщиха от пресцентъра на Община Перник.", "date": "2018.02.05", "title": "Перник: Регулярната среща на кмета Вяра Церовска с кметовете на населени места в общината ще се проведе на 6 февруари"}
{"url": "http://www.focus-news.net/news/2018/02/05/2485218/v-sofiyski-rayonen-sad-shte-se-provede-treto-zasedanie-po-deloto-na-elena-yoncheva-sreshtu-boyko-borisov-i-pp-gerb.html", "text": "На 6 февруари 2018г. (вторник), от 13:30 часа, зала 34, в  сградата  на Софийски районен съд (СРС),  бул.  „Цар Борис III“, № 54, ще се проведе трето заседание по гражданско дело  № 18039/17 г. по описа на съда. Това съобщиха от пресцентъра на съда. Страни по делото са Елена Йончева срещу Бойко Борисов и Политическа партия (ПП) ГЕРБ.", "date": "2018.02.05", "title": "В Софийски районен съд ще се проведе трето заседание по делото на Елена Йончева срещу Бойко Борисов и ПП ГЕРБ"}
{"url": "http://www.focus-news.net/news/2018/02/05/2485222/veliko-tarnovo-nosht-s-knigite-na-hari-potar-shte-provede-regionalna-narodna-biblioteka-p-r-slaveykov.html", "text": "Нощ с книгите на Хари Потър ще проведе Регионална народна библиотека „П. Р. Славейков“ във Велико Търново. Това съобщиха за Радио „Фокус“ – Велико Търново от библиотеката. Събитието ще се състои от 18.00 часа днес в Детския отдел на Филиал „Бузлуджа“, намиращ се на ул. „Деню Чоканов“ 8. Фенове на момчето магьосник от цял свят ще могат да споделят увлечението си по невероятните истории на Дж. К. Роулинг. Темата на тазгодишното събитие е „Фантастични животни“, включващо тематични игри, предизвикателства и състезания от всичките седем книги от поредицата, както и от допълнителните книги от колекцията на хогуортската библиотека. Децата могат да се облекат с подходящи за вечерта костюми, най-добрите от които ще бъдат отличени. Ще се четат откъси от поредицата. Участниците ще  изработват фантастично животно и ще оцветяват змей. Глобалното събитие се организира за четвърта поредна година.\r\nНадежда КРЪСТЕВА", "date": "2018.02.05", "title": "Велико Търново: Нощ с книгите на Хари Потър ще проведе Регионална народна библиотека „П. Р. Славейков“"}
{"url": "http://www.focus-news.net/news/2018/02/05/2485131/dimitar-margaritov-kzp-samoregulatsiyata-na-sotsialnite-mrezhi-barzo-pravi-publichni-narushitelite-na-pravilata.html", "text": "Социалните мрежи като че ли имат една собствена саморегулация, благодарение на която хора, които са извършили нещо нередно, включително престъпление, са притиснати от обстоятелствата да бъдат публични и да признаят за него. Така председателят на Комисията за защита на потребителите (КЗП) Димитър Маргаритов коментира по BG On Air разгласения чрез Facebook случай, при който младежи са наели апартамент посредством платформа за споделено настаняване и са изнесли телевизор от дома на собственика. Това съобщиха от пресцентъра на КЗП.\r\n„Надявам се все пак тази саморегулация да не стига до крайности. Органите на реда би трябвало да могат да установят това, което се е случило извън виртуалното пространство в обективната действителност”, добави Маргаритов. Той посочи, че случаят е специфичен и подобни сигнали в Комисията са по-скоро инцидентни. \r\nВ студиото на „България сутрин” председателят на КЗП обясни, че към момента споделената икономика не е нормативно регулирана нито в България, нито в ЕС. „Правени са такива опити, но по-скоро те минават по пътя на това определени услуги да се стопират, въпреки че хората имат нужда от тях”, каза още той. „Мислили сме по посока на това как биха могли потребителите да бъдат защитени тогава, когато става дума за споделена икономика, която се развива с шеметни темпове. Във всяка социална мрежа вече се предлагат най-различен тип услуги на този принцип”, посочи председателят на КЗП.\r\nСпоред Маргаритов е редно да се създадат правила, които да се ползват от органите, контролиращи качеството на туристическия продукт. По думите му те трябва да дават възможност за по-ясна проследимост на това кой какво предлага. „И когато нещо не бъде изпълнено – не е получено обещаното, качеството е значително по-ниско или пък резервацията е за определено време, а се е наложило по-ранно напускане, лицето да може да бъде санкционирано по някакъв начин. Недобросъвестното потребителско поведение също би трябвало да бъде обект на подобен тип регулация”, продължи той. \r\nМаргаритов изтъкна, че очаква в следващите месеци да има и подобни проекти на фона на бързо развиващата се нормативната уредба в областта на цифровия пазар, включително интернет търговията, част от която е и споделената икономика. „Коментирали сме този въпрос, той е поставен и с участието на българския еврокомисар в Европейската комисия. В Европейския парламент неотдавна се приеха нови регламенти, свързани със защитата на личните данни, културата на цифровия пазар при предлагането на стоки и услуги и т.н.”, завърши той.", "date": "2018.02.05", "title": "Димитър Маргаритов, КЗП: Саморегулацията на социалните мрежи бързо прави публични нарушителите на правилата"}
{"url": "http://www.focus-news.net/news/2018/02/05/2485213/d-r-pepa-tsvetanova-rzi-vidin-otmenena-e-gripnata-epidemiya-v-oblastta.html", "text": "Отменена е грипната епидемия във Видинска област от днес. Това каза за Радио „Фокус“ – Видин д-р Пепа Цветанова, директор на Дирекция „Надзор на заразните болести“ в Регионалната здравна инспекция. Тя посочи, че през изминалата седмица заболеваемостта от грип и остри респираторни заболявания е намаляла. „При стойности 290 на 10 000 души обявихме грипната епидемия на 24 януари. Най-големи стойности бяха постигнати в седмицата от 22 до 28 януари“, каза д-р Цветанова. Тя добави, че през изминалата седмица – 29 януари до 4 февруари, стойностите са 213 на 10 000, което е под епидемичните и затова е издадена заповед за отмяна на грипната епидемия.\r\nАнна ЛОЗАНОВА", "date": "2018.02.05", "title": "Д-р Пепа Цветанова, РЗИ - Видин: Отменена е грипната епидемия в областта"}
{"url": "http://www.focus-news.net/news/2018/02/05/2485224/natsionalniyat-istoricheski-muzey-shte-predstavi-izlozhba-s-nepokazvani-unikati-ot-hv-xix-vek.html", "text": "Екип на Националния исторически музей (НИМ) представя изложбата „Сакралното пространство на религиозната култура и народното изкуство по българските земи ХV – ХІХ в.“, която се открива на 7 февруари от 11.00 часа в зала 4 на музея. Това съобщиха от пресцентъра на НИМ. Иновативната експозиция показва нови уникални образци на християнското и народно изкуство, обединени от вярата и творческия дух на българина през вековния период на липсваща държавност и свобода. Проектът е осъществен от екип на НИМ, в сътрудничество с Центъра за славяно-византийски проучвания „Проф. Иван Дуйчев“ при Софийския университет „Св. Климент Охридски” и с финансовата подкрепа на Министерството на културата.\r\nЗа първи път посетителите могат да видят ценни образци на църковното златарското изкуство като таксидиотска кутия с изображение на Богородица Страдаща и позлатен кръст със скъпоценни камъни, облечена в кадифе, сребърен потир с позлата и изображения на четиримата евангелисти от XVIII в., йеромонашески сребърни пафти с колан от 1741 г. Сред акцентите в новата експозиция е икона от 1632 г. на светци-безсребреници, тримата лечители Св. Козма, св. Дамян и св. Панталеймон. Във витрините ще бъдат показани още просфорници (печати за хляб) от Света Гора и Бачковския манастир от средата и от края на XIX в. Както и ценни образци на златарското изкуство -  павур (съд за ракия), изработен от позлатени пафти, притежание на старата златарска фамилия Саркесян, пафти с изображения на покровителите на златарите Св. св. Константин и Елена.  \r\nНовата изложба разкрива многообразието на една епоха, през която се извършва дългото сбогуване на българското общество със средновековието и се полагат основите на модерната култура в края на възрожденския период. През ХV – ХІХ в. българите живеят в условията на чуждо етническо и религиозно владичество, лишени са от държавност, от политически и културен елит. Единствената консолидираща сила в обществото остава християнската религия, допълвана от народната култура. Те се превръщат в основа на духовния живот на българското общество и обогатявайки се взаимно, стават  пазители и носители на колективната памет.\r\nЧрез изложените в четвърта зала икони, ръкописи и църковна утвар може да бъде проследен процесът на постепенното сближаване на канонично организираната и затворена в себе си система, каквато е църквата, с народното творчество. А в показаните образци на народното изкуството като накити (пафти, тепелъци, амулети), шевици, павури, сахани и др. , ясно се вижда отражението на религиозните вярвания  и митологични представи на населението. Изложените тъкани, накити, елементи от облекло и предмети от бита разкриват виталността и естетическия  усет на българите. \r\nВ експозицията са застъпени иконописни творби на видни представители на Самоковската, Тревненската, Банската и Дебърската  художествени школи. Представени са ценни образци на църковната утвар и богослужебни книги – евангелия, псалтири, минеи и др. Посетителите ще могат да видят също така ръкописи и ранни печатни книги с изключително влияние върху формирането на националните идеи и запазването на историческата памет. Такива са История славянобългарска (Паисиева белова) от XVIII в., Историите на Христаки Павлович и Гаврил Кръстевич, ценни образци на дамскинарската и апокрифната литература. \r\nЦентърът за славяно-византийски проучвания „Проф. Иван Дуйчев“ е предоставил няколко ценни ръкописа от своята сбирка – Дамаскин, писан на новобългарски език, украсен в традициите на средногорските скриптории, Рилска псалтикия – певчески сборник, писан в Рилската обител, където е функционирало най-голямото музикално училище на територията на България през ХІХ в. Показаните пособия за писане и обучение в първоначална грамотност– дивит и табличка с калем – хвърлят светлина върху условията, в които са се развивали книжовното и образователно дело в годините на Възраждането. \r\nНовата експозиция е съпътствана от образователна програма в Детския образователен център на НИМ. Детският център организира четири занятия, пряко свързани с темата и предметите от експозицията – писане на великденски яйца (1 март), приготвяне на обредни хлябове (14 април), калиграфски занимания (май) и изработване на глинени икони (юни).", "date": "2018.02.05", "title": "Националният исторически музей ще представи изложба с непоказвани уникати от ХV - XIX век"}
{"url": "http://www.focus-news.net/news/2018/02/05/2485219/d-r-daniela-kaleva-rzi-sliven-utre-shte-bade-otmenena-gripnata-epidemiya-v-obshtinata.html", "text": "На 6 февруари 2018 г. ще бъде отменена грипната епидемия в община Сливен. От утре се подновяват и учебните занятия, съобщи  пред Радио „Фокус“ – Сливен д-р Даниела Калева, епидемиолог в Регионалната здравна инспекция. На заседание на Оперативния щаб за борба с грипа е взето решение от 06 януари да се отмени грипната епидемия на територията общината, както и противоепидемичните мерки за борба с грип и остри респираторни заболявания. Причината е регистрираният спад на заболяемостта във всички възрастови групи.\r\nПродължава обобщаването и изпращането на седмична информация от лечебните заведения за болнична помощ за хоспитализирани от остри респираторни заболявания, грип и усложнения след преболедуване. Остава в сила ежедневното съобщаване в РЗИ на случаите на грип и остри респираторни заболявания от страна на лечебните заведения за първична медицинска помощ, които извършват сентинелния надзор на остри респираторни заболявания и грип, мониторинга на усложненията и общите санитарно – хигиенни и профилактични мерки.", "date": "2018.02.05", "title": "Д-р Даниела Калева, РЗИ – Сливен: Утре ще бъде отменена грипната епидемия в общината"}
{"url": "http://www.focus-news.net/news/2018/02/05/2485226/pernik-obshtinskite-savetnitsi-ot-gerb-d-r-yavor-rangelov-i-atanas-zahariev-organizirat-savmestna-priemna-na-7-fevruari.html", "text": "Общинските съветници от ГЕРБ - Перник д-р Явор Рангелов и Атанас Захариев организират съвместна приемна на 7 февруари. Това съобщиха от пресцентъра на ПП ГЕРБ. Приемната ще се проведе от 10.00 часа в сградата на Община Перник.\r\nД-р Явор Рангелов е секретар на Постоянна комисия \"Здравеопазване и социални дейности”.\r\nАтанас Захариев е зам.-председател на Постоянна комисия „Транспорт, обществен ред, сигурност и паркинги” и е в състава на Постоянна комисия „Устройство на територията и инженерна инфраструктура”.\r\nСигнали, мнения, становища и въпроси могат да бъдат подавани и по електронен път на имейл адрес savetnici_gerb_pk@abv.bg, както и на адрес: Перник, пл. “Св. Иван Рилски” 1, адресирано до представителите на ГЕРБ в Общински съвет - Перник.", "date": "2018.02.05", "title": "Перник: Общинските съветници от ГЕРБ д-р Явор Рангелов и Атанас Захариев организират съвместна приемна на 7 февруари"}
{"url": "http://www.focus-news.net/news/2018/02/05/2485227/targovishte-zabolevaemostta-v-oblastta-e-v-normalnite-za-sezona-stoynosti.html", "text": "Заболеваемостта в област Търговище е в нормалните за сезона стойности. Това съобщиха от Регионалната здравна инспекция. Оттам уточниха, че не се налага обявяване на грипна епидемия. Регистрирани са 48 случая на остри респираторни заболявания. Продължава да се наблюдава повишена заболеваемост по отношение на варицелата при деца от детски заведения и училища. За изтеклата седмица са регистрирани 22 случая. Отчетени са още 3 скарлатини, 1 случай на ентероколит, 2 случая на ротавирус.", "date": "2018.02.05", "title": "Търговище: Заболеваемостта в областта е в нормалните за сезона стойности"}
{"url": "http://www.focus-news.net/news/2018/02/05/2485195/emil-geshturov-obshtinski-savet-dupnitsa-loshiyat-menidzhmant-e-osnovniyat-problem-za-obshtinskata-bolnitsa-v-grada.html", "text": "Лошият мениджмънт е основният проблем за общинската болница в Дупница. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му до момента са проведени два конкурса за управител на лечебното заведение, на които са се явили кандидати, но техните писмени програми не са получили оценка, по-голяма от 4 и 50, която е необходима, за да преминат към втори тур на събеседване. На третия конкурс не се е явил нито един кандидат и според наредбата за медицински заведения, срокът на конкурса е удължен с 15 дни. „Вярвам, че в  този срок ще се появи някой по-смел човек от сектор здравеопазване, защото всички хора, с които досега сме водили разговори относно начина на работа на лечебното заведение, многократно са заявявали, че в здравното заведение има много добри лекари – специалисти, много добър медицински персонал, проблемът е в лошия мениджмънт. В тази насока стигнахме и неслучайно да изберем и прокурист”, каза Емил Гущеров. По думите му трябва заедно, обединени всички да се стремят това лечебно заведение да продължи да съществува на територията на Дупница.\r\nВенцеслав ИЛЧЕВ", "date": "2018.02.05", "title": "Емил Гещуров, Общински съвет - Дупница: Лошият мениджмънт е основният проблем за общинската болница в града"}
{"url": "http://www.focus-news.net/news/2018/02/05/2485223/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.05", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/05/2485225/kostadin-filipov-v-krayna-smetka-shte-se-stigne-do-priemlivo-reshenie-za-imeto-na-makedoniya-v-spora-s-gartsiya.html", "text": "В крайна сметка ще се стигне до приемливо решение за името на Македония в спора с Гърция. Това коментира в предаването „Добър ден на Радио „Фокус“ дългогодишният кореспондент на БНТ и БНР в Скопие Костадин Филипов. По думите му и двамата премиери се надяват на срещата на върха на НАТО през юли да отидат с готово решение. Филипов допълни, че в македонската столица Скопие, няколко НПО и сдружения ще излизат на протести пред парламента всяка събота, а в сряда и петък на същото място ще има дебати за това, каква трябва да бъде позицията на Македония около спора за името. Въпреки протестите обаче, според него, двете страни ще постигнат споразумение. „Аз мисля, че тази цел е постижима и че в крайна сметка ще се стигне до решение. Ако ви прави впечатление премиерът на Гърция Алексис Ципрас и премиерът на Македония Зоран Заев, намериха начин след Нова година да направят изявление и да очертаят хоризонта на преговорите, някъде в първата половина на тази година до към края на месец юни. Това разбира се не е никаква тайна, защото и двамата се надяват на Срещата на върха на НАТО през средата на юли в Германия, Македония да отиде там с решен въпрос и да не се налага Гърция отново както през 2008 г. в Букурещ, да налага своето вето за нейния прием в Северноатлантическия алианс“. Костадин Филипов допълни, че  се обсъжда вариант на Срещата на Върха на НАТО през юли, държавата да се яви със сегашното си име, за да стане формално член на НАТО, а в следващата година и половина въпросът да се до изчисти.\r\nНе съществува възможност спорът между Гърция и Македония да се превърне в балкански проблем, коментира още Костадин Филипов. По думите му това е двустранен спор и всяка външна намеса ще противоречи на това изискване, което години наред се спазва.  Според Костадин Филипов голяма част от македонските граждани подкрепят евроатлантическата ориентация на Македония, тъй като осъзнават, че членството в НАТО и ЕС ще дадат сигурност и просперитет на страната.", "date": "2018.02.05", "title": "Костадин Филипов: В крайна сметка ще се стигне до приемливо решение за името на Македония в спора с Гърция"}
{"url": "http://www.focus-news.net/news/2018/02/05/2485230/tatyana-naydenova-prokuror-s-tezhka-cherepno-mozachna-travma-e-deteto-koeto-postrada-na-pistata-v-pamporovo.html", "text": "Пострадалото дете на пистата Пампорово по първоначални данни е от Русия. Това съобщи за Радио „Фокус“ – Смолян Татяна Найденова, наблюдаващ прокурор по случая. Детето е на възраст около 6 - 7 години е и на почивка в зимния курорт с родителите си. Засега е ясно, че пострадалото дете е тежка черепно-мозъчна травма и е транспортирано за лечение в Пловдив. То е било бутнато от 15-годишен сноубордист от България около 13.00 часа днес. По думите ѝ разследващите все още са на терен и извършват неотложни процесуално-следствени действия. Извършват се огледи на мястото на инцидента и се разпитват свидетели.\r\nНели ГЕРГЬОВСКА", "date": "2018.02.05", "title": "Татяна Найденова, прокурор: С тежка черепно-мозъчна травма е детето, което пострада на пистата в Пампорово"}
{"url": "http://www.focus-news.net/news/2018/02/05/2485212/nikos-kotsias-prodalzhavame-s-pregovorite.html", "text": "„Продължавам, с чиста съвест и отговорност, да преговарям за доброто на родината“, заяви министърът на външните работи на Гърция Никос Коциас чрез съобщение в Туитър във връзка с неделните протести в Атина. С това той потвърди позицията на правителството в Атина, че няма да се влияе от демонстрациите срещу употребата на термина „Македония“ в бъдещо споразумение за името на бившата югорепублика, предава скопският телевизионен канал „Телма“.\r\nПротестите са демократично право, но не трябва да влияят на преговорите, смята вицепремиерът по европейските въпроси на Македония Буяр Османи. Предизвикателствата по пътя на сложните въпроси са нормално нещо, добави още той.\r\n„Важното е, че имаме правителства, които са решени да намерят разрешение. Те трябва да останат спокойни и упорити в намирането на решение, независимо от предизвикателствата, пред които сме изправени по пътя. Сега е моментът да се вземат справедливи решения, а не лесни решения \",подчерта Османи.\r\nСпоред премиера на Гърция Алексис Ципрас, вчерашните протести в Атина са били под очакванията на организаторите, които са заявили масовост, която за Ципрас е останала просто пожелателна. Гръцкият премиер смята, че тези, които са останали по домовете си, са наясно, че важните въпроси на външната политика не се решават с толерантност и фанатизъм.\r\nОт „Телма“ са на мнение, че и международните медии са възприели позицията, че протестите в Гърция са абсурдни. Немското издание Шпигел е публикувало позицията на специалиста по Източна Европа Щефан Требст, който заявява, че Гърция е член на НАТО и ЕС в продължение на години и поради това страхът за сигурността й след решаването на проблема с името със северната му съседка е неоснователен.\r\nИ \"Файненшъл таймс\" отбелязва, че известни личности от гръцкото общество са били част от демонстрациите и са пеели националистически послания. Написано е, че консервативните политици, десните популисти и митрополитите са били начело.\r\nРазлични са цифрите за масата на вчерашния протест. Според полицията те са 140 хиляди души, а организаторите твърдят, че има 1,5 милиона души.\r\nПревод и редакция:", "date": "2018.02.05", "title": "Никос Коциас: Продължаваме с преговорите"}
{"url": "http://www.focus-news.net/news/2018/02/05/2485233/zam-ministar-denitsa-nikolova-shte-uchastva-v-11-oto-zasedanie-na-komiteta-za-nablyudenie-na-op-regioni-v-rastezh-2014-2020.html", "text": "На 6 февруари 2018 г. от 9.00 часа в София, хотел „Маринела“ (бул. „Джеймс Баучер“ 100), зала „София 1“, ще се проведе 11-ото заседание на Комитета за наблюдение на Оперативна програма “Региони в растеж” 2014 - 2020. Това съобщиха от пресцентъра на Министерство на регионалното развитие и благоустройството. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие“ на Европейската комисия. \r\nПо време на заседанието ще бъдат представени информация за актуалното състояние на ОП „Региони в растеж“ 2014 - 2020, критериите за подбор на операции по процедура: „Енергийна ефективност в периферните райони – 2“ по Приоритетна ос 2 „Подкрепа за енергийна ефективност в опорни центрове в периферни райони“, критерии за подбор на операции по процедура „Подкрепа за деинституционализацията на социалните услуги за възрастни и хора с увреждания“ по Приоритетна ос 5 „Регионална социална инфраструктура“, отчет за изпълнението през 2017 г. и предвидените дейности за 2018 г. на Годишния план за действие на програмата в изпълнение на Националната комуникационна стратегия за програмен период 2014 - 2020 г.", "date": "2018.02.05", "title": "Зам.-министър Деница Николова ще участва в 11-ото заседание на Комитета за наблюдение на ОП “Региони в растеж” 2014 - 2020"}
{"url": "http://www.focus-news.net/news/2018/02/05/2485231/burgas-otmenena-e-gripnata-epidemiya-v-oblastta.html", "text": "Грипната епидемия в област Бургас е отменена със заповед на директора на РЗИ-Бургас. Това съобщи за Радио „Фокус“ - Бургас Вергиния Цанова, зам.-директор на РЗИ. За миналата седмица броят на заболелите е бил 174 души при наблюдавано население от 10 000 души. За да бъде удължена грипната епидемия, необходимият брой на болните трябва да е над 180 на 10 000 души.„Фокус“ припомня, че в Бургаско грипна епидемия бе обявена на 24 януари и продължи до 2 февруари. Учениците излязоха в грипна ваканция за същия период. Те ще бъдат отново в кланите стаи на 7 февруари, тъй като в момента са в междусрочна такава.\r\nМария РУСЕВА", "date": "2018.02.05", "title": "Бургас: Отменена е грипната епидемия в областта"}
{"url": "http://www.focus-news.net/news/2018/02/05/2485228/kathimerini-rechta-na-gratskiya-kompozitor-mikis-teodorakis-predizvika-razdraznenie-v-pravitelstvoto.html", "text": "Речта на неделния митинг „Македония“ в гръцката столица Атина, дадена от композитора-ветеран Микис Теодоракис, уважаван от мнозина заради съпротивата си срещу гръцката хунта, предизвика широк дебат в понеделник, пише електронното издание на гръцкия вестник Kathimerini.\r\n„Ако се предадем, оставяме вратите отворени за трагична историческа лъжа, която може да влезе вътре и да остане завинаги“, заяви 92-годишният музикант пред тълпата на площад Синтагма в неделя, визирайки преговорите между Атина и Скопие за името на Македония с посредничеството на ООН.\r\n„Има само една Македония“, добави той. „Тя е била, е и ще бъде единствено гърцка“.\r\nВ коментарите си пред държавна телевизия, говорителят на правителството Димитрис Цанакопулос обвини Теодоракис, че е „възприел нетолерантни и политически екстремни позиции“.\r\n„Не вярвам, че той направи правилен избори да говори, както го направи, по време на митинга“, заяви Цанакопулос, като добави, че не е сигурен дали позоваването на Теодоракис за „ляв фашизъм“ се е отнасяло до самия него и неговото минало.\r\nПравителственият говорител отбеляза също парадокса, че привържениците на екстремно-дясната партия „Златна зора“ за приветствали речта на композитора.\r\nМинистърът на околната среда Сократис Фамелос също е изразил неудоволствието си от речта на Теодоракис, озовавайки се за нея като за „негативен момент“ в собствената му история. „Естествено, не съм съгласен с нито една част от речта му“, добави Фамелос.\r\nТой намекна още, че присъствието на изтъкнатия композитор на протеста на крайно-десните „легитимира крайно-дясната риторика“.\r\nГоворителят на СИРИЗА Христос Мантас заяви пред гръцкото радио Real FM, че се чувства „огорчен“ от речта и от факта, че човекът, който се е борил за левите идеи (Теодоракис) и който се е борил срещу фашизма е станал символ за хора, които не споделят тези идеи.\r\nКметът на Солун Янис Бутарис пък заяви пред телевизия Skai, че речта не Теодоракис е „подстрекателска“. „Не мисля, че той изобщо трябваше да е там“, добави градоначалникът.\r\nПревод и редакция:", "date": "2018.02.05", "title": "Kathimerini: Речта на гръцкия композитор Микис Теодоракис предизвика раздразнение в правителството"}
{"url": "http://www.focus-news.net/news/2018/02/05/2485235/tass-yens-stoltenberg-saobshti-che-se-podgotvya-novo-zasedanie-na-saveta-rusiya-nato.html", "text": "НАТО се готви за провеждането на ново заседание на Съвета Русия-НАТО. Това заяви генералният секретар на Алианса Йенс Столтенберг, в отговор на въпрос на кореспондент на ТАСС.\r\n„Готвим се за ново заседание на Съвета Русия-НАТО. Процесът върви, но засега няма конкретна дата“, отбеляза Столтенберг. „Поддържаме контакти с членовете на руската делегация при НАТО, но дневния ред на срещата също не е определен“.\r\nГенералният секретар подчерта, че НАТО смята, че е важно да поддържа диалога с Русия по линия на Съвета. Според неговите думи, от лятото на 2016 години са проведени вече шест срещи между високопоставени представители на Алианса и Русия. Преди това диалогът беше прекъснат за две години, но от Организацията са стигнали до извода, че трябва да възобновят контактите с Москва.\r\n„Това е труден диалог, но именно по тази причина той е толкова важен. Обсъждаме теми, свързани с Украйна, както и въпроси за прозрачността и намаляването на рисковете, което е особено важно във връзка с увеличаването на броя на ученията и разширяването на военното присъствие около нашите граници“, отбеляза Столтенберг, като напомни за необходимостта да се уважават положенията на Виенския документ на ОССЕ за мерките по укрепването на доверието и сигурността.\r\nПревод и редакция:", "date": "2018.02.05", "title": "ТАСС: Йенс Столтенберг съобщи, че се подготвя ново заседание на Съвета Русия-НАТО"}
{"url": "http://www.focus-news.net/news/2018/02/05/2485237/blagoevgrad-obshtina-petrich-pridobiva-sobstvenost-varhu-imot-na-metri-ot-kompleks-vanga-v-mestnostta-rupite.html", "text": "Правителството разреши да бъде извършена продажба на недвижимия имот, собственост на „Напоителни системи” ЕАД. Това съобщиха от пресцентъра на Общината. Решението е взето на заседание на Министерски съвет от 31 януари 2018 г.  Имотът, който е с площ 7,665 дка, заедно с построени административна сграда и кантон се намира в землището на с. Старчево, община Петрич, в съседство на комплекс „Ванга”, местност Рупите. Съгласно правителственото решение, продажбата на имота ще се осъществи чрез пряко договаряне с Община Петрич. Идеята на местната власт е след придобиване на собственост върху посочения имот да бъде възможно разширяване на пътя, който води до местност Рупите, до храма на Ванга и до античен град Хераклея Синтика. Към момента движението в участъка се осъществява в една лента. След като стане собственик, Община Петрич ще изгради двулентов път. Хиляди туристи от страната и чужбина посещават годишно м. Рупите заради което общинската власт в Петрич започна поетапни действия за подобряване състоянието на пътната и прилежаща инфраструктура.", "date": "2018.02.05", "title": "Благоевград: Община Петрич придобива собственост върху имот на метри от комплекс „Ванга” в местността Рупите"}
{"url": "http://www.focus-news.net/news/2018/02/05/2485238/pernik-obedineniyat-detski-kompleks-organizira-konkurs-za-nay-originalna-martenitsa-i-martenski-suvenir.html", "text": "Обединеният детски комплекс в Перник организира конкурс за най-оригинална мартеница и мартенски сувенир. Това съобщиха от пресцентъра на Общината. Участниците трябва да са на възраст от 6 до 18 години. Техниката е по избор. Срокът за получаване на творбите е до 23 февруари. Всеки участник трябва да посочи трите си имена, в кой клас е, училището или школата, в която се обучава. На следващия ден в 14.00 часа ще бъде открита изложба в ОДК. Най-оригиналните творби ще бъдат отличени и наградени.", "date": "2018.02.05", "title": "Перник: Обединеният детски комплекс организира конкурс за най-оригинална мартеница и мартенски сувенир"}
{"url": "http://www.focus-news.net/news/2018/02/05/2485236/api-startira-obshtestvenite-porachki-za-izgrazhdaneto-na-obhodniya-pat-na-rudozem.html", "text": "Стартирани са обществените поръчки за изпълнител и за надзор при строителството на обходния път на град Рудозем - път II-86 Средногорци - Рудозем (от км 132+920 до км 135+530), и за проектирането и изграждането на виадукт при 134-ти на второкласния път. Проектът ще се финансира по Програмата за трансгранично сътрудничество ИНТЕРРЕГ V-A ГЪРЦИЯ - БЪЛГАРИЯ 2014-2020 г. и националния бюджет. Индикативната стойност на строителните работи е 6 383 020 лв. Това съобщиха от пресцентъра на Агенция \"Пътна инфраструктура\".\r\nОбществените поръчки са в две обособени позиции:\r\nВ обособена позиция №1 са изпълнението на строително-монтажни работи на път II-86 Средногорци – Рудозем и обходен път на гр. Рудозем от км 132+920 до км 134+280 и от км 134+480 до км 135+530. Дължината на отсечката е 2,61 км. Индикативната стойност за изграждането й е 4 700 070 лв. без ДДС, а на консултанската услуга е 123 990 лв. без ДДС. Срокът за изпълнение е 10 месеца.\r\nВ обособена позиция №2 са изработването на технически проект и строителство (инженеринг) на виадукт при км 134+380 на път II-86. Съоръжението ще е с дължина 200 м. Прогнозната стойност за строителството му е 1 682 950 лв. без ДДС, а за консултантската услуга - 44 394 лв. без ДДС. Срокът за изпълнение е 8 месеца. \r\nОфертите за строителството на обекта се подават до 17.30 часа на 8 март 2018 г., а за надзор до 17.30 часа на 12 март 2018 г. \r\nНачалото на обходния път на Рудозем е при км 132+920 - в близост до бензиностанцията. Преминава по съществуващия мост над р. Арда при км 133+052 и продължава по паважна улица до км 134+120. След това трасето продължава по нов терен по десния бряг на р. Чепинска, пресича реката и се включва в съществуващия път II-86 при км 134+700. Отсечката завършва при км 135+530, където започва участъкът от път II-86, реконструиран в периода 2005-2008 г. Обходният път ще бъде с две летни за движение и тротоари.", "date": "2018.02.05", "title": "АПИ стартира обществените поръчки за изграждането на обходния път на Рудозем"}
{"url": "http://www.focus-news.net/news/2018/02/05/2485239/otets-sevastiyan-sveta-machenitsa-agatiya-e-prichislena-kam-radetelite-na-hristiyanskata-vyara-oshte-v-miga-kogato-bila-ubita.html", "text": "Света мъченица Агатия е причислена към радетелите, към учителите на християнската вяра още в мига, когато тя е била убита. Това каза за Радио „Фокус“ - Бургас архиерейският наместник отец Севастиян. „Това се е случило около 3 век в сегашния град Палермо. Тя била доста красива двойка, изповядвала християнството, а по това време всички християни са били подложени на гонения, тя също, изповядвайки своята вяра, е станала обект на гонения. Научавайки, че девойката Агатия е християнка, император Деций  изпратил своите войни да я вземат, за да могат да се опитат да я склонят тя да се върне към езичеството, но твърда във вярата, изповядвала Христос, била убита“, каза още отец Севастиян. Той добави, че във всеки един ден от седмицата православната църква почита светии, които са загинали мъченически или са произведени като учители и като радетели за вярата. Името Агатия означава „Добра“. Днес имен ден имат хората с имена, производни на Добра.\r\nМария РУСЕВА", "date": "2018.02.05", "title": "Отец Севастиян: Света мъченица Агатия е причислена към радетелите на християнската вяра още в мига, когато била убита"}
{"url": "http://www.focus-news.net/news/2018/02/05/2485234/pernik-vremenno-dvizhenieto-se-osashtestvyava-v-edna-lenta-po-pat-i-6-gyueshevo-sofiya-v-uchastaka-sled-pv-daskalovo-v-posoka-sofiya-zaradi-patnotransportno-proizshestvie.html", "text": "Временно движението се осъществява в една лента по път I-6 Гюешево – София, в участъка след п.в. \"Даскалово\" в посока София, заради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.02.05", "title": "Перник: Временно движението се осъществява в една лента по път I-6 Гюешево – София, в участъка след п.в. \"Даскалово\" в посока София, заради пътнотранспортно произшествие"}
{"url": "http://www.focus-news.net/news/2018/02/05/2485241/anadolu-agency-redzhep-taiyp-erdogan-i-papata-se-saglasiha-za-obshti-merki-sreshtu-islyamofobiyata.html", "text": "По време на срещата между папа Франциск и президентът на Турция Реджеп Таийп Ердоган в понеделник двамата са посочили вредите, произлизащи от решението на САЩ за Ерусалим и са подчертали, че то не трябва да се реализира на практика, предава Anadolu Agency.\r\nСпоред неназовани източници от турското президентство, срещата, проведена в Апостолическия дворец във Ватикана, е преминала в „изключително приятелска“ атмосфера. Ердоган и папата са обсъдили Ерусалим, продължаващата бежанска криза и развитието на събитията в Близкия Изток, основно в Сирия, както и тероризма, междурелигиозните отношения и др.\r\nДвамата са съгласни, че Ерусалим трябва да запази свещения си статут за мюсюлмани, християни и евреи, както е предвидено според резолюциите на ООН и международното право.\r\nИзточникът на Анадолу твърди, че по време на срещата турският държавен глава и папата са обсъдили взаимни мерки срещу ксеонофобията и ислямофобията, като лидерите са подчертали, че приравняването на исляма с тероризма е погрешно.\r\nПревод и редакция:", "date": "2018.02.05", "title": "Anadolu Agency: Реджеп Таийп Ердоган и папата се съгласиха за общи мерки срещу ислямофобията"}
{"url": "http://www.focus-news.net/news/2018/02/05/2485221/vanshniyat-ministar-na-shvetsiya-moshtnite-evropeyski-darzhavi-tryabva-da-se-angazhirat-sas-spora-za-imeto-na-makedoniya.html", "text": "Балканската стратегия на Европейския съюз не може да бъде реализирана без да се постигне компромисно решение на спора за името на Македония, заяви министърът на външните работи и бивш премиер на Швеция Карл Билд, като изтъкна, че за решаването на спора трябва да се ангажират мощните държави и институции в ЕС, предава македонската редакция на „Радио Свободна Европа“, като се позовава на изказване не шведския дипломат пред немското издание Bild.\r\nБилд е на мнение, че е нужно мощните държави и институции от ЕС да се посветят сериозно на проблема, за да се постигне компромис, иначе Балканската стратегия на Съюза може да пропадне.\r\nПревод и редакция:", "date": "2018.02.05", "title": "Външният министър на Швеция: Мощните европейски държави трябва да се ангажират със спора за името на Македония"}
{"url": "http://www.focus-news.net/news/2018/02/05/2485240/sas-zapoved-na-ministar-nikolina-angelkova-sa-zalicheni-18-druzhestva-registrirani-kato-turoperatori-i-turisticheski-agenti.html", "text": "Министерството на туризма заличи 18 дружества, регистрирани като туроператори и туристически агенти от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА), съобщиха от пресцентъра на Министерство на туризма. Причината е, че удостоверенията за дейност, които министерството издава, не са получени в оригинал в двумесечен срок от уведомяването на заявителите, каквото е изискването според Закона за туризма. Ако удостоверението не е получено, съответно дружеството няма право да извършва туроператорска и/или турагентска дейност. \r\nСъс заличаването на регистрацията се преустановява и действието на удостоверението. Определен е период от две години, през които заличеното лице няма право да заявява регистриране за извършване на туроператорска и/или туристическа агентска дейност, считано от датата на издаване на настоящата заповед. \r\nЗаличените дружества няма да бъдат премахнати от НТР, но ще бъде отразена заповедта за заличаването им . Така потребителите ще получават информация дали туроператорът и турагентът са коректни и извършват дейност, спазвайки Закона за туризма.", "date": "2018.02.05", "title": "Със заповед на министър Николина Ангелкова са заличени 18 дружества, регистрирани като туроператори и туристически агенти"}
{"url": "http://www.focus-news.net/news/2018/02/05/2485246/plovdiv-zatvarya-se-za-dvizhenie-severniyat-okolovrasten-pat-na-asenovgrad-zaradi-postavyane-na-posleden-plast-asfalt.html", "text": "Затваря се за движение северният околовръстен път на Асеновград, от кръстовището на ул. ”Княз Борис I” с ул.”Александър Стамболийски” по посока моста, в разстояние на 200 м. Това съобщиха за Радио „Фокус” - Пловдив от Общината. Реорганизацията на движението ще бъде на 06 февруари 2018 г. от 8.00 часа до 18.00 часа и се налага поради поставяне на последен слой асфалтова настилка във връзка с осъществяването на „Проект за рехабилитация на водоснабдителната и канализационна мрежа на град Асеновград с изграждане на Пречиствателна станция за отпадни води”.\r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътно-транспортни произшествия.", "date": "2018.02.05", "title": "Пловдив: Затваря се за движение северният околовръстен път на Асеновград заради поставяне на последен пласт асфалт"}
{"url": "http://www.focus-news.net/news/2018/02/05/2485244/blagoevgrad-izlozhba-na-hudozhnika-biser-grancharov-shte-bade-predstavena-v-gradskata-hudozhestvena-galeriya-na-6-fevruari.html", "text": "Художникът Бисер Грънчаров ще отбележи 50 години с изложба в Градска художествена галерия в града. Това съобщиха от пресцентъра на Община Благоевград. Откриването на експозицията ще се състои на 6 февруари от 18.00 часа. Публиката ще има възможност да види 63 картини живопис. Повечето от тях са създадени специално за юбилея. Една от изненадите, които художникът е подготвил за неговите почитатели, е свързана с началото на неговия творчески път. \r\nБисер Грънчаров е роден през 1968 г. в Благоевград. Работи в областта на живописта. Има участия в дружествени, регионални и национални изложби. Негови картини са притежание на частни колекции в Съединените щати, Германия, Франция, Норвегия, Япония, Италия, Ирландия, Исландия, Гърция. Бисер Грънчаров работи в областта на маслената живопис-авторски икони и абстракции. Картините му са наситени с експресивен динамизъм, образи, разпадащи се под стремителния замах на четката и възраждащи се за нов живот, в едно иреално измерение, изградено чрез умели колоритни съчетания и елегантна виртуозност.", "date": "2018.02.05", "title": "Благоевград: Изложба на художника Бисер Грънчаров ще бъде представена в Градската художествена галерия на 6 февруари"}
{"url": "http://www.focus-news.net/news/2018/02/05/2485229/montana-prodalzhava-gripnata-epidemiya-v-oblastta-zabolevaemostta-ostava-visoka.html", "text": "В област Монтана продължава грипната епидемия, съобщиха за Радио „Фокус“ - Видин от РЗИ - Монтана. В периода от 29 януари до 4 февруари на територията на областта продължи покачването на случаите на заболявания от грип и остри респираторни заболявания. Регистрирани са 229 случая, като измерените стойности са 589.90 на 10 000. Най-засегната е възрастова група на децата от 5 до 14 години, като заболеваемостта при тях е 1 735,  следвана от възрастова група  на децата до 4 години със заболеваемост 1 158. За сравнение, в периода 22 – 28 януари  са регистрирани 187 случая, като заболеваемостта е била 481 на 10 000 души. До края на седмицата – 9 февруари са е разпоредено на директорите на учебните заведения на в областта да бъдат преустановени учебните занятия.\r\nАнна ЛОЗАНОВА", "date": "2018.02.05", "title": "Монтана: Продължава грипната епидемия в областта, заболеваемостта остава висока"}
{"url": "http://www.focus-news.net/news/2018/02/05/2485242/plovdiv-89-detsa-i-tehnite-roditeli-sa-polzvali-uslugite-v-tsentara-za-obshtestvena-podkrepa-v-obshtina-sadovo-prez-2017-g.html", "text": "89 деца и техните родители са ползвали услугите в Центъра за обществена подкрепа в община Садово през 2017 година. Това съобщи в предаването „Садово в сърцето на Тракия” на Радио „Фокус” - Пловдив Даниела Мандева, директор на Центъра. Тя уточни, че 59 от всичките деца са новопостъпили през 2017 г. Обхванати в групи са 718 ученици от 4-ти, 5-ти, 6-ти и 7-ми клас със заявки от директорите на училищата на територията на община Садово. „Успешно проведохме курсове по програми „Първична превенция” – превенция на агресията за създаване на положителни поведенчески модели, запознаване на промените в пубертета и опасностите от полово-предавани болести, превенция на интернет зависимост и опасности в мрежата, превенция на алкохолна, никотинова и наркотична зависимост и здравословно хранене към здравословен живот”, каза Мандева.  По думите ѝ към 31 декември 2017 г. в регистъра за потребители на Центъра за обществена подкрепа са заведени 826 потребители, в това число 59 деца като индивидуални, 718 обхванати в групи и 49 родители. „Продължи и работата от предходната година с 30 индивидуални случая”, добави Мандева. По думите ѝ така общият брой клиенти, на които екипът на Центъра е предоставил социални услуги за отчетния период, е 856 потребителя, като 51 от тях са затворени поради оказана подкрепа от специалистите и постигане на целите по плана за социални услуги.\r\nЦентър за обществена подкрепа - Садово функционира от 18 юли 2008 г. със заповед на изпълнителния директор на Агенция за социално подпомагане. Основното му предназначение е да способства за утвърждаване и развиване на социални услуги за деца и семейства, предоставяни в общността, в зависимост от спецификата на местните нужди. В центъра работят 6 служители – управител,  двама психолози  и трима социални работници.\r\nЦветана ТОНЧЕВА", "date": "2018.02.05", "title": "Пловдив: 89 деца и техните родители са ползвали услугите в Центъра за обществена подкрепа в община Садово през 2017 г."}
{"url": "http://www.focus-news.net/news/2018/02/05/2485232/sliven-zabolyaemostta-ot-grip-i-ostri-respiratorni-zabolyavaniya-v-oblastta-belezhi-spad.html", "text": "Заболяемостта от грип и остри респираторни заболявания в област Сливен бележи спад по данни на РЗИ - Сливен. От 6 февруари 2018 г. се отменят противоепидемичните мерки в общината поради занижаване на регистрираната заболяемост от грип и остри респираторни заболявания, съобщиха от Областната администрация. В останалите три общини на Сливенска област – Нова Загора, Котел и Твърдица, заболяемостта е под епидемичните стойности.", "date": "2018.02.05", "title": "Сливен: Заболяемостта от грип и остри респираторни заболявания в областта бележи спад"}
{"url": "http://www.focus-news.net/news/2018/02/05/2485247/burgas-20-godishno-momiche-e-blasnato-ot-lek-avtomobil-na-peshehodna-pateka-v-k-s-slaveykov.html", "text": "20-годишно момиче е блъснато от лек автомобил на пешеходна пътека в к-с „Славейков“. Това съобщи за Радио „Фокус“ - Бургас говорителят на ОДМВР - Бургас Цветелина Рандева. Инцидентът е станал в 15.12 часа в непосредствена близост до завод „Хемус“ в к-с „Славейков“, където лек автомобил „Шкода Октавия“ с великотърновска регистрация отнема предимство и блъска пресичащото по пешеходна пътека 20-годишно момиче от Бургас. Пострадалата е с леки повърхностни наранявания и не е настанена в болница.\r\nМария РУСЕВА", "date": "2018.02.05", "title": "Бургас: 20-годишно момиче е блъснато от лек автомобил на пешеходна пътека в к-с „Славейков“"}
{"url": "http://www.focus-news.net/news/2018/02/05/2485248/svetoslav-vasilev-obshtina-kyustendil-mladezhkata-politika-e-edin-ot-osnovnite-ni-prioriteti.html", "text": "Младежката политика е един от основните ни приоритети. Това каза пред Радио „Фокус” – Кюстендил Светослав Василев, зам.-кмет на Община Кюстендил. По думите му всяка година Общината подготвя план за младежта в съответствие с изискванията и изпълнението на разпоредбите на Закона за младежта и националната стратегия за младежта 2010 – 2020 година - този рамков период, като в тази програма се очертават основните насоки за развитието на младежката политика в общината. Дейностите в този план са насочени към подрастващите и младите хора на възраст между 15 и 29 години, които са организирани или не са организирани в различни структури, без съответна расова, етническа, национална, социална и културна „Дейностите, които се обхващат са на първо място ние сме дефинирали предизвикателствата, пред които са изправени младежите, като сме ги обобщили в няколко основни аспекта. На първо място демографската характеристика, където анализът на този показател брой на население показва, че Кюстендил не е изолиран случай на намаляване броя на подрастващите, на младите, като цяло на населението. Знаем за тези тенденции, които са движение към големия град, към чужбина”, каза Светослав Василев. По думите му към момента младежите от 15 до 29 години са 11 583.\r\nВенцеслав ИЛЧЕВ", "date": "2018.02.05", "title": "Светослав Василев, Община Кюстендил: Младежката политика е един от основните ни приоритети"}
{"url": "http://www.focus-news.net/news/2018/02/05/2485251/yoana-hristova-zam-kmet-na-sofiya-samo-obedineni-mozhem-da-postignem-efektivni-rezultati-za-podobryavane-kachestvoto-na-vazduha.html", "text": "„С приемането на Програмата за опазване качеството на атмосферния въздух през май 2017 г. и Плана към нея, Столична община стартира множество процеси, които са насочени по различен начин към ограничаването на емисиите на фини прахови частици от най-големите групи емитери – транспорт и транспортна инфраструктура и битово отопление“. Това каза зам.-кметът по околна среда в Столична община Йоана Христова по време на „21-вия европейски форум за еко-иновации“, организиран в рамките на българското председателство на Съвета на ЕС, съобщиха от пресцентъра на Столична община. Христова подчерта, че към момента вече се изпълняват мерките, заложени за 2017 г. и 2018 г. „Най-устойчивите решения за подобряване качеството на въздуха в София, изискват време и активно взаимодействие между всички институции. Надяваме се, че активният диалог и с гражданските сдружения ще продължи, за да можем заедно да бъдем още по-ефективни в общата си цел. За съжаление, колкото и ефективни да са най-значимите ни действия, докато не постигнат изцяло целта си, те остават не много видими за широката аудитория. Затова разчитаме активно и на медиите, за да може гражданите да са достатъчно информирани, какво правим ние и какво още предстои“, подчерта още зам.-кметът.\r\nВ изказването си тя акцентира и върху пилотното за София въвеждане на пакет от действия при реакция в дни с реално или прогнозирано замърсяване. „За пръв път преди десетина дни София въведе механизъм от действия за бърза реакция в дни с реализирани или прогнозирани замърсявания. Независимо, че механизмът не е сред устойчивите действия, насочени към трайно подобряване на качеството на въздуха в града ни, той недвусмислено показва решителността на Столична община да се справи с предизвикателствата, свързани с нивата на фини прахови частици в атмосферата“, каза още тя.", "date": "2018.02.05", "title": "Йоана Христова, зам.-кмет на София: Само обединени можем да постигнем ефективни резултати за подобряване качеството на въздуха"}
{"url": "http://www.focus-news.net/news/2018/02/05/2485243/stara-zagora-gripnata-epidemiya-vse-oshte-e-v-sila-za-oblastta-zabolyaemostta-ot-grip-i-ostri-respiratorni-zabolyavaniya-spada.html", "text": "Заболяемостта от грип и остри респираторни заболявания (ОРЗ) през изминалата седмица 29 януари – 4 февруари 2018 г. започва плавно да спада, но все още се намира в рамките на епидемичните стойности за област Стара Загора – 330.94 на 10 000 население. Това съобщиха от РЗИ - Стара Загора. Грипната епидемия и противоепидемичните мерки за лечебните заведения за болнична и извънболнична помощ остават в сила. Регионална здравна инспекция - Стара Загора продължава осъществяването на контрол на детските заведения за спазване на сутрешния филтър, за недопускане на болни деца и персонал, както и за спазването на противоепидемичения режим в лечебните и здравните заведения.", "date": "2018.02.05", "title": "Стара Загора: Грипната епидемия все още е в сила за областта, заболяемостта от грип и остри респираторни заболявания спада"}
{"url": "http://www.focus-news.net/news/2018/02/05/2485254/afp-palestinets-ubi-izraeltyanin-s-nozh-v-rayona-na-zapadniya-bryag.html", "text": "Палестинец наръга и уби израелец в близост до едно от големите еврейски поселения в района на Западния бряг на река Йордан в понеделник, след което е избягал от местопрестъплението, предава AFP, като се позовава на информация от израелската полиция.\r\n„Израелец е убит в резултат от нападение с нож в района на Ариел“, заяви говорителят на полицията Мики Розенфелд. Той добави още, че правораздавателните органи издирват нападателя.\r\nПревод и редакция:", "date": "2018.02.05", "title": "AFP: Палестинец уби израелтянин с нож в района на Западния Бряг"}
{"url": "http://www.focus-news.net/news/2018/02/05/2485253/pernik-katastrofa-mezhdu-dva-leki-avtomobila-e-stanala-na-patya-kyustendil-sofiya-edin-chovek-e-leko-postradal.html", "text": "Катастрофа между два леки автомобила е станала на път I-6 Кюстендил-София в района на Перник при бензиностанция. Това съобщиха за Агенция „Фокус“ от пресцентъра на ОДМВР-Перник. Сигналът за инцидента е подаден в 14.25 часа. В пътнотранспортното произшествие са участвали два леки автомобила „Нисан“ и „Опел Астра“. Шофьорът на автомобила с марка „Опел Астра“ е закаран в болница за преглед. По първоначални данни нараняванията не са сериозни.", "date": "2018.02.05", "title": "Перник: Катастрофа между два леки автомобила е станала на пътя Кюстендил-София, един човек е леко пострадал"}
{"url": "http://www.focus-news.net/news/2018/02/05/2485255/sofiya-prodalzhavat-proverkite-na-stolichniya-inspektorat-za-zamarsyavane-ot-stroitelni-obekti-na-teritoriyata-na-stolitsata.html", "text": "През днешния ден инспекторите провериха  21  обекти на територията на София  и съставиха  4 акта за административно нарушение на фирми, извършващи строителна дейност в  районите „Триадица“, „Витоша“ и „Красно село“. Това съобщиха от пресцентъра на Столична община. Актовете са за непочистена ходова част на камионите и неизгредена плътна строителна ограда на обекта. Целта е да се предотврати замърсяване на пътните платна и въздуха в града.  \r\nПродължават проверките и на пунктове за вторични суровини за нерегламентирано използване на отпадъци за отопление и изискванията за чистота.  Инспекторите са проверили 4 пункта за вторични суровини в район „Люлин“. Не са констатирани нарушения.\r\nРано сутринта неизвестен извършител бе изхвърлил строителен отпадък пред 145 детска градина в район „Красно село“. Инспекторите  предприеха мерки за почистване на района и извозване на строителните отпадъци.", "date": "2018.02.05", "title": "София: Продължават проверките на Столичния инспекторат за замърсяване от строителни обекти на територията на столицата"}
{"url": "http://www.focus-news.net/news/2018/02/05/2485258/ombudsmanat-maya-manolova-organizira-priemna-za-grazhdani-v-gr-gorna-oryahovitsa-na-7-fevruari.html", "text": "Омбудсманът Мая Манолова и екип от експерти на институцията организират изнесена приемна за гражданите в гр. Горна Оряховица. Тя ще се състои на 7 февруари 2018 г., сряда, от 11.00 часа в сградата на общината (пл. „Георги Измирлиев“ № 5, стая 114). Това съобщиха от пресофиса на Омбудсмана на Р България. \r\nТелефонът за предварително записване на граждани за приемната е 0618/ 60 188.\r\nОт 11.00 часа омбудсманът Мая Манолова ще посети началното училище по изкуства и занаяти за социално слаби деца „Димитър Екимов“, с. Русаля, Община Велико Търново.\r\nВ 14.00 часа общественият защитник ще даде брифинг за журналисти в Община Горна Оряховица, стая 114.\r\nОт 17.00 часа омбудсманът Мая Манолова, по покана на младежите от група „отГОворните“, ще разговаря с млади хора в Градската художествена галерия „Недялко Каранешев“ (ул. \"Патриарх Евтимий\" 1а).", "date": "2018.02.05", "title": "Омбудсманът Мая Манолова организира приемна за граждани в гр. Горна Оряховица на 7 февруари"}
{"url": "http://www.focus-news.net/news/2018/02/05/2485257/predsedatelyat-na-ns-tsveta-karayancheva-i-prezidentat-na-malta-mari-luiz-koleyro-preka-obsadiha-gotovnostta-za-zadalbochavane-na-dvustrannoto-satrudnichestvo-v-reditsa-sferi.html", "text": "Готовност за задълбочаване на двустранното сътрудничество в редица сфери заявиха председателят на Народното събрание Цвета Караянчева и президентът на Република Малта Мари-Луиз Колейро Прека, съобщиха от пресцентъра на Народното събрание. Председателят на парламента отбеляза, че традиционно добрите отношения между двете страни имат перспектива да се развиват и посочи сред областите с голям потенциал търговията и културно-образователните връзки. Цвета Караянчева подчерта и важността на парламентарното сътрудничество между България и Малта. Тя припомни, че страната ни в момента председателства Съвета на ЕС и за нас това е важен период. Задачите, които сме си поставили, са свързани със сигурност и стабилност, европейска перспектива за Западните Балкани, цифрова икономика и бъдещето на младите хора, отбеляза председателят на Народното събрание. По думите ѝ мотото на българското председателство „Съединението прави силата“ се отнася еднакво и за България, и за Европа. Цвета Караянчева поздрави Малта за успешното председателство на Съвета на ЕС през първите шест месеца на 2017 г. Председателят на парламента припомни, че Валета ще бъде Европейска столица на културата през 2018 г., а град Пловдив - през 2019 г. Пред нас има много предизвикателства, но обединени заедно ще се справим, отбеляза Цвета Караянчева.  \r\nПрезидентът на Малта Мари-Луиз Колейро Прека заяви, че водената от нея делегация е дошла с политическа воля да бъде даден тласък на отношенията между двете страни. Между България и Малта има много прилики и на тях гледаме като предимства, на които можем да разчитаме в полза на двата народа, допълни тя. Ние сме тук да насърчим доброто сътрудничество, но и да изследваме възможностите, посочи още президентът на Малта. \r\nСред темите на разговора бяха и проблемите с миграцията, както и кохезионната политика.", "date": "2018.02.05", "title": "Председателят на НС Цвета Караянчева и президентът на Малта Мари-Луиз Колейро Прека обсъдиха готовността за задълбочаване на двустранното сътрудничество в редица сфери"}
{"url": "http://www.focus-news.net/news/2018/02/05/2485259/mvr-golyamo-kolichestvo-antichni-predmeti-sa-otkriti-i-izzeti-v-hoda-na-spetsializirana-politseyska-operatsiya-v-oblast-haskovo.html", "text": "Голямо количество антични предмети са открити и иззети в хода на специализирана полицейска операция в област Хасково. Това съобщиха от пресцентъра на МВР. Операцията е проведена на 1 февруари на територията на Хасковска област. Акцията е реализирана от служители на Сектор „Престъпления, свързани с културно - исторически ценности“ в ГДНП и колегите им от ОДМВР - Хасково под ръководството на Окръжната прокуратура - Хасково.  \r\nДействията били планирани след разследване на получена в ГДНП първоначална информация за мъж, който държи и предлага на черния пазар културно-исторически ценности. В хода на операцията са извършени претърсвания в жилище в гр. Симеоновград, както и на високопроходим автомобил, ползвани от лице с инициали С.С. (на 59 г.) от същия град. Оттам са открити и иззети 360 антични монети, 30 украшения и части от въоръжение – предмети с културно-историческа стойност, както и металотърсач. \r\nС.С. е задържан в полицейския арест. По случая е образувано досъдебно производство, а работата по него продължава под наблюдението на прокуратурата. Работата по случая продължава.", "date": "2018.02.05", "title": "МВР: Голямо количество антични предмети са открити и иззети в хода на специализирана полицейска операция в област Хасково"}
{"url": "http://www.focus-news.net/news/2018/02/05/2485260/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в региона са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.05", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2018/02/05/2485250/mkd-makedoniya-zapadnite-balkani-vlizat-v-es-predi-da-vlyazat-v-sayuza.html", "text": "Група от 12 страни-членки на Европейския съюз искат западнобалканската шесторка да участва на годишните срещи на върха на ЕС, още преди да станат част от Съюза, , пише скопското електронно издание МКД, като се позовава на публикация на Reuters.\r\nСлед годините на забрава на Западните Балкани и поради растящото влияние на Русия и Китай в региона, Европейската комисия трябва във вторник да обяви плана, според който Сърбия и Черна Гора може да станат първите влезли в Съюза до 2025 година, пишат от американската агенция.\r\nАвстрия, Чешката република, Естония, Унгария, Ирландия, Италия, Литва, Естония, Малта, Полша, Словения и Словакия искат лидерите на западнобалканската шесторка да присъстват на годишните срещи на върха на ЕС, се изтъква в документ, видян от служители на Reuters.\r\nСпоред предложението на тези държави, предадено на ЕК в края на януари, се предвижда министрите от страните от Западните Балкани да участват на срещите на ЕС, които се отнасят до защитата на околната среда, здравеопазването, транспорта и външната политика.\r\nТрябва да бъде разгледано и понижаване на тарифите за роуминг на мобилните телефони за около 18 милиона граждани на Западните Балкани. Това са мерки, които не биха стрували нищо, а имат огромно политическо влияние и биха били инструмент за подобряване на имиджа на ЕС в региона, се изтъква в предложението на 12-те държави.\r\nТам се предлага още, представителите на ЕС да посещават много по-често този регион.\r\nReuters пише, че Германия, която дава най-много средства за страните-кандидатки, е внимателна към западнобалканската шесторка, смятайки, че първо трябва да се осигури върховенството на закона и да се изкорени организираната престъпност и корупцията.\r\nСпоред материала на американската агенция, немските дипломати изтъкват, че може да се повтори грешката от 2007 година, когато в Съюза влязоха Ръмъния и България, а голяма част от функционерите на ЕС смятат, че влезлите по-рано страни са влезли преди да са готови и в момента продължават да имат проблеми с корупцията и несправедливото правосъдие.\r\nПревод и редакция:", "date": "2018.02.05", "title": "МКД (Македония): Западните Балкани „влизат“ в ЕС преди да влязат в Съюза"}
{"url": "http://www.focus-news.net/news/2018/02/05/2485262/balgarskata-nezavisima-energiyna-borsa-shte-predstavi-targovskata-platforma-v-ramkite-na-denya-na-6-fevruari.html", "text": "„Българската независима енергийна борса“ ЕАД ще представи търговската платформа „В рамките на деня“ на 6 февруари от 14.30 часа в бизнес център „Кепитъл форт“ на бул. „Цариградско шосе“ 90. Това съобщиха от пресцентъра на Министерство на енергетиката. Ще бъде нагледно демонстрирано функционирането на новата борсова платформа „В рамките на деня“, ще бъдат представени предимствата от въвеждането ѝ, както и сроковете за регистрация на търговските участници. В събитието ще участват министърът на енергетиката Теменужка Петкова, председателят на комисията за енергийно и водно регулиране Иван Иванов, изпълнителните директори на „Български енергиен холдинг“ ЕАД Петьо Иванов и на „Българска независима енергийна борса“ ЕАД Константин Константинов.", "date": "2018.02.05", "title": "Българската независима енергийна борса ще представи търговската платформа „В рамките на деня“ на 6 февруари"}
{"url": "http://www.focus-news.net/news/2018/02/05/2485263/tass-ministrite-na-vanshnite-raboti-na-rusiya-i-sarbiya-sa-obsadili-grafika-na-kontaktite-i-dvustrannite-meropriyatiya.html", "text": "Министрите на външните работи на Русия и Сърбия Сергей Лавров и Ивица Дачич са обсъдили в понеделник по време на телефонен разговор графика на двустранните контакти и  мероприятия. Това съобщиха от руското външно ведомство, предава ТАСС.\r\n„В хода на беседата е подчертана взаимната готовност за всестранно развитие и укрепване на сътрудничеството между Русия и Сърбия. Обсъден е графикът на руско-сръбските контакти и двустранни мероприятия, както и актуални въпроси от взаимодействието в международните структури“, отбелязват от министерството, като добавят, че разговорът се е състоял по инициатива на сръбската страна.\r\nПревод и редакция:", "date": "2018.02.05", "title": "ТАСС: Министрите на външните работи на Русия и Сърбия са обсъдили графика на контактите и двустранните мероприятия"}
{"url": "http://www.focus-news.net/news/2018/02/05/2485249/vratsa-do-2-000-lv-finansova-pomosht-shte-poluchat-postradalite-ot-uraganniyat-vyatar-v-obshtinata.html", "text": "До 2 000 лв. финансова помощ ще получат пострадалите от ураганният вятър във Враца. Това съобщиха за Радио “Фокус“ - Видин от пресцентъра на Община Враца. Помощта ще бъде изплатена след решение на общинските съветници. Предстои да бъдат описани щетите, нанесени от силния вятър в съботния ден. Над 80 са получените сигнали на телефоните на Дежурния съвет по сигурност и 112 от граждани за счупени витрини, прозорци, дървета, паднали билбордове, пътни знаци, ел. стълбове и отнесени покриви. По първоначални данни 200 000 лв. са нанесените щети на частни имоти, а над 500 000 лв. са на общинска собственост. Сред най-тежките е сигналът от ул. „Леденик“ №21, където живеят мъж и жена, на 84 години. Бурният вятър е съборил част от покрива на жилищна кооперация, която пада върху съседна сграда, а след това я пренася и на покрива на къщата на възрастните хора. Жената е на легло, а съпругът е трудно подвижен. Възрастното семейство ще бъде изведено в общинско жилище. На проведено поредно заседание на Кризисния щаб е решено да се сформира и комисия, която ще извърши оглед на пораженията, ще изготви и оценки, за да може да се кандидатства за отпускане на помощ от Междуведомствената комисия за възстановяване и подпомагане, БЧК, Регионална дирекция „Социално осигуряване“ и Общински съвет.\r\nАнна ЛОЗАНОВА", "date": "2018.02.05", "title": "Враца: До 2 000 лв. финансова помощ ще получат пострадалите от ураганният вятър в общината"}
{"url": "http://www.focus-news.net/news/2018/02/05/2485264/haskovo-zapochna-priemat-na-dokumenti-v-obshtinata-za-uchastie-v-programa-energiyna-efektivnost-v-mnogofamilni-zhilishtni-sgradi-po-op-regioni-v-rastezh.html", "text": "Община Хасково стартира от днес прием на документи за участие в програма Енергийна ефективност в многофамилни жилищни сгради по ОП \"Региони в растеж\". Това съобщиха от пресцентъра на Общината. В изпълнение на Инвестиционната програма на град Хасково, одобрена за финансиране по процедура  ВG16RFOР001-1.040 „Изпълнение на интегрирани планове за градско възстановяване и развитие – Инвестиционни програми\", част от процедура ВG16RFOР001-1.001-039, Приоритетна ос 1: „Устойчиво и интегрирано градско развитие\" на Оперативна програма „Региони в растеж“ 2014-2020 год., Община Хасково стартира процедура по набиране на Заявления за интерес от сдруженията на собствениците за финансиране  по ОПРР 2014-2020г., инвестиционен приоритет „Енергийна ефективност в административни и жилищни сгради“ – за многофамилни жилищни сгради\r\nВ рамките на процедурата ще се предостави безвъзмездна финансова помощ за подобряване на енергийната ефективност на многофамилни жилищни сгради  на територията на общината, чиито собственици трябва да са регистрирали сдружения на собствениците (СС) по реда на чл. 25, ал. 1 от Закона за управление на етажната собственост (ЗУЕС).\r\nДопустими за енергийно обновяване са:\r\n- многофамилни жилищни сгради, които са масивни сгради и са проектирани преди 26 април 1999 г., в 39-те града от 1-во до 3-то йерархично ниво, които са извън обхвата на Националната програма за енергийна ефективност на многофамилни жилищни сгради;\r\n- многофамилни жилищни сгради до 35 самостоятелни обекта включително с жилищно предназначение, строени по индустриален способ: ЕПЖС (едропанелно жилищно строителство); ППП (пакетно-повдигани плочи); ЕПК (едроплощен кофраж); пълзящ кофраж и разновидностите им в 39-те града от 1-во до 3-то йерархично ниво, които са извън обхвата на Националната програма за енергийна ефективност на многофамилни жилищни сгради;\r\nПри наличие на самостоятелни обекти в сградата, които се използват за извършване на стопанска дейност, както и в случаите на отдаване под наем или извършване на дейност от търговци и/или лица със свободни професии, собствениците на тези обекти ще се третират като получатели на минимална помощ (de minimis) съгласно Закона за държавните помощи. При наличие на собственици на самостоятелни обекти в сградата, в които се упражнява стопанска дейност, но които са извън обхвата на схемата за минимална помощ, собствениците ще заплащат на общината съответната част от разходите за обновяването на припадащите им се общи части и разходите за дейностите в съответния самостоятелен обект.\r\nПри наличие на свързано строителство, а именно, няколко блок-секции или сгради (блокове), които са свързани помежду си, т.е. не са отдалечени една от друга и образуват общ архитектурен ансамбъл, следва групата от блок-секции/сгради да кандидатства заедно, като изискването за не повече от 35 самостоятелни обекта с жилищно предназначение следва да се спазва.\r\nЩе се финансира икономически най-ефективния пакет от енергоспестяващи мерки за сградата, с който се постига най-малко клас на енергопотребление „С“, в съответствие с Наредба № 7 от 2004 г. за енергийна ефективност на сгради. \r\nСрок за подаване на ЗИФП: 15 май 2018 година.\r\nС цел осигуряване на равен достъп и възможност на всеки заинтересован и допустим собственик на жилищна сграда или обект в жилищна сграда да участва в проекта/тите за повишаване на енергийна ефективност на жилищния сектор по ОПРР 2014-2020, общината ще осъществи информационни дейности сред крайните ползватели на помощта - собственици на жилищни сгради или самостоятелни обекти в жилищни сгради, относно възможността за включване в проектите за енергийно обновяване.\r\nИнформация за предстоящи информационни срещи с гражданите ще бъде публикувана допълнително в раздел „Новини и обяви“ на сайта на Община Хасково:  http://www.haskovo.bg/.\r\nВ случай на допълнителни въпроси може да се обръщате към експертите на Община Хасково на адрес: пл.Общински №1 ет.4 стая 404 или на следните координати:\r\nГергана Камбурова  - тел.038/603 393, e-mail: g_kamburova@haskovo.bg\r\nСтая 402, Надежда Иванова - тел.038/603 447,  e-mail: projects_hv@haskovo.bg", "date": "2018.02.05", "title": "Хасково: Започна приемът на документи в Общината за участие в програма Енергийна ефективност в многофамилни жилищни сгради по ОП \"Региони в растеж\""}
{"url": "http://www.focus-news.net/news/2018/02/05/2485266/sport-mediapro-shte-plashta-po-105-mlrd-evro-godishno-za-tv-pravata-na-italianskoto-parvenstvo.html", "text": "Италианската лига обяви, че е продала правата за излъчване на италианската Серия „А“ за периода 2018-2021 година на испанската група МедиаПро за 1,05 милиарда евро годишно. Италианските футболни власти преди това бяха отказали предложения от традиционните си медийни партньори Скай и Медиясет, които са били на стойност по около 830 милиона евро.", "date": "2018.02.05", "title": "Спорт: MediaPro ще плаща по 1,05 млрд. евро годишно за ТВ правата на италианското първенство"}
{"url": "http://www.focus-news.net/news/2018/02/05/2485267/kyustendil-obshtinata-predlaga-razlichni-aspekti-za-razvitieto-na-mladite-hora.html", "text": "Община Кюстендил предлага различни аспекти за развитието на младите хора. Това каза пред Радио „Фокус” – Кюстендил зам.-кметът на Община Кюстендил Светослав Василев. По думите му един от основните аспекти е образованието. Младите хора да имат равен достъп до образование, да се осигури нормално присъствие на учениците в училище, като е акцентирано върху броя на учебните заведения, начинът, по който се осъществява образованието. „Третият аспект, на който наблягаме, това е спортът. Тъй като здравословният начин на живот е нещо много важно и се стремим да има налични условия в часовете по физическо възпитание, да помогне на младите хора да се чувстват по-полезни в обществото. Наясно сме, че спортното явление стимулира доброто здраве и благосъстоянието на самата нация. А какво по-добро от това да имаме здрави подрастващи”, каза Светослав Василев. По думите му на следващо място като аспект, на който се набляга, това са социалното подпомагане и социалното включване на младите хора. Основните приоритети, върху които е насочен самият план това са насърчаване на кариерното развитие и икономическата активност на младите хора. „В повечето случаи говорим за икономическата миграция, която правим. Младежите, виждайки, че ако нямат необходимата квалификация, тръгват към големия град или в чужбина. Там сме насочени към насърчаване на ученето през целия живот, водят се разговори с местния бизнес с възможности за обучение и допълнителни квалификации”, каза Светослав Василев. Организира се и се провежда традиционна младежка трудова борса. От няколко години общината е в добри отношения с Великотърновския университет, с него се прави съвместно прием, който е изнесен в Кюстендил, където се осъществяват приемните изпити и оформянето на документите.\r\nВенцеслав ИЛЧЕВ", "date": "2018.02.05", "title": "Кюстендил: Общината предлага различни аспекти за развитието на младите хора"}
{"url": "http://www.focus-news.net/news/2018/02/05/2485265/pernik-vazstanoveno-e-dvizhenieto-po-pat-i-6-gyueshevo-sofiya-v-uchastaka-sled-pv-daskalovo-v-posoka-sofiya.html", "text": "Възстановено е движението по път I-6 Гюешево – София в участъка след п.в. \"Даскалово\" в посока София. Това съобщиха от пресцентъра на Агенция \"Пътна инфраструктура\".", "date": "2018.02.05", "title": "Перник: Възстановено е движението по път I-6 Гюешево – София в участъка след п.в. \"Даскалово\" в посока София"}
{"url": "http://www.focus-news.net/news/2018/02/05/2485245/sofiya-zapochna-zasedanieto-po-iskaneto-za-otstranyavane-ot-dlazhnost-na-kmeta-na-septemvri-zhiteli-na-grada-sa-se-sabrali-pred-spetssada-v-negova-podkrepa.html", "text": "Започна откритото съдебно заседание на Специализирания наказателен съд, на което се гледа искането за отстраняване от длъжност на кмета на Септември Марин Рачев и служителя на общината Станой Милов, предаде репортер на Агенция „Фокус“. Двамата присъстват на заседанието. Искането за отстраняването им от длъжност беше внесено от Специализираната прокуратура. Пред сградата на Специализирания наказателен съд са се събрали жители на Септември в подкрепа на кмета Марин Рачев. Полицейското присъствие около входа на съда е засилено. Кметът отказа коментар пред медиите преди заседанието. „Фокус“ припомня: На 1 септември над 50 маскирани полицаи влязоха в сградата на Община Септември. Ден след акцията на Специализираната прокуратура на кмета на Септември Марин Рачев бяха повдигнати 2 обвинения- за умишлена безстопанственост и за сключване на неизгодна сделка. Общинският служител Станой Милов също получи обвинение за документно престъпление. Кметът беше освободен срещу парична гаранция в размер на 250 хил. лева. Предмет на разследване е цялото родословно дърво на кмета, защото свързани с него фирми са управлявани, представлявани и собственост на втори братовчедки, съпруги и други негови роднини. Стана ясно, че през последните години фирми, свързани с кмета на община Септември, са получили обществени поръчки за над 13 млн. лева. В нощното шкафче на кмета на Септември са открити справки на ДАНС, касаещи местните избори от 2015 година с информация за купуване на гласове. Намерен е и тефтер, в който са записани имената на фирми и суми, свързани с дейности на общината. Вероятно Прокуратурата ще събира доказателства и за организирана престъпна група, защото документите на всички фирми са намерени на едно място и имат един счетоводител. След акцията в Септември стана ясно, че е изготвен списък с общини, за които също има сигнали за злоупотреби.\r\nБиляна ИВАНОВА", "date": "2018.02.05", "title": "София: Започна заседанието по искането за отстраняване от длъжност на кмета на Септември, жители на града са се събрали пред Спецсъда в негова подкрепа"}
{"url": "http://www.focus-news.net/news/2018/02/05/2485270/veliko-tarnovo-trima-sa-uchitelite-raboteshti-po-programa-zaedno-v-chas-v-oblastta-prez-nastoyashtata-godina.html", "text": "Трима са учителите, работещи по Програма „Заедно в час“ в областта през настоящата година. Те преподават в две школа-партньори – в Златарица и Павликени. Това каза за Радио „Фокус“ – Велико Търново Любомира Йорданова, специалист „Комуникации“ по проекта. Той се реализира в региона от 2017 година. Останалите 11 области, в които има назначени 164-ма преподаватели, са Враца, Ловеч, Монтана, Пазарджик, Перник, Плевен, Пловдив, Разград, София град, София област и Стара Загора. „Основната мисия на Програма „Заедно в час“ е това всяко дете в България да има достъп до качествено образование. В момента у нас съществува голям проблем, че някои ученици имат по-лесен достъп до добри училите и качествено образование, докато други, основно деца, които живеят в по-трудни райони, с по-уязвим социално-икономически статус, те не получават това качествено образование, от което се нуждаят. Целта на нашата програма е да подкрепим училищата, които искат да дадат качественото образование с учители, които да работят целенасочено и мотивирано с децата“, заяви Любомира Йорданова. Тя уточни, че училищата, които искат да участват, могат да подават заявки целогодишно на интернет сайта на организацията.\r\nЛуиза ТРАНЧЕВА", "date": "2018.02.05", "title": "Велико Търново: Трима са учителите, работещи по Програма „Заедно в час“ в областта през настоящата година"}
{"url": "http://www.focus-news.net/news/2018/02/05/2485271/blagoevgrad-tri-uchilishta-shte-badat-obnoveni-i-shte-se-izgradi-nova-sgrada-na-detska-gradina-po-proekt-na-obshtinata.html", "text": "НХГ „Св. св. Кирил и Методий“, Трето ОУ „Димитър Талев“ и Пето СУ „Георги Измирлиев“, както и ДГ №8 „Вечерница“ ще бъдат обновени по спечелен проект на Общината за ‎‎‎3 923 211.00 лв. Това съобщиха от пресцентъра на Община Благоевград. Предвижда се да се обнови и модернизира сградният фонд на НХГ „Св. св. Кирил и Методий“, Трето ОУ „Димитър Талев“ и Пето ОУ „Георги Измирлиев“. Ще бъде изграден и оборудван нов физкултурен салон към НХГ „Св. св. Кирил и Методий“. Предвижда се и поставянето на спортни уреди за трениране на открито в учебното заведение. Още едно дадено обещание от кмета на Благоевград д-р Атанас Камбитов ще бъде изпълнено. Ще бъде построена нова сграда на ДГ № 8 „Вечерница“, което от своя страна ще осигури прием на допълнителна група деца. Ще се обновят съоръженията и площите за игра на децата в двора на детската градина. \r\nОбновяването на училищата и новата детска градина ще подобрят цялостната среда за възпитание и обучение на децата на Благоевград. Предвижда се и поставянето на устройства за достъп на деца и ученици с увреждания. \r\nПроектът „Обновяване и модернизация на образователната инфраструктура в Благоевград“ се финансира по приоритетна ос 1 „Устойчиво и интегрирано градско развитие”, процедура BG16RFOP001-1.008 „Изпълнение на интегрирани планове за градско възстановяване и развитие ‎‎‎2014-2020 Благоевград”. Безвъзмездната финансова помощ, която Министерството на регионалното развитие и благоустройството ще отпусне, е по ОП „Региони в растеж“ ‎‎‎2014 - 2020.", "date": "2018.02.05", "title": "Благоевград: Три училища ще бъдат обновени и ще се изгради нова сграда на детска градина по проект на Общината"}
{"url": "http://www.focus-news.net/news/2018/02/05/2485261/veliko-tarnovo-zabolevaemostta-ot-grip-i-ostri-respiratorni-zabolyavaniya-v-oblastta-se-zapazva-na-sredni-niva.html", "text": "Заболеваемостта от грип и остри респираторни заболявания в област Велико Търново се запазва на средни нива. Това съобщиха за Радио „Фокус“ – Велико Търново от Регионалната здравна инспекция. Областта е далеч от обявяването на грипна епидемия. В седмицата 29 януари – 4 февруари броят на заболелите е бил 99.30 на 10 000 души, като на национално ниво цифрата е 192.77 на 10 000 човека. Предходната седмица, 22 - 28 януари, заболелите в областта са били 93.46 на 10 000, при 230.83 на 10 000 за страната. Епидемичният процес е в обичайните за сезона граници, отговарящи на средно ниво на заболеваемост от грип и остри респираторни заболявания. Въпреки това с цел предотвратяването на сериозни последствия от РЗИ препоръчват ограничаване на контактите, посещения на масови мероприятия, пътувания в области с по-висока заболеваемост.\r\nНадежда КРЪСТЕВА", "date": "2018.02.05", "title": "Велико Търново: Заболеваемостта от грип и остри респираторни заболявания в областта се запазва на средни нива"}
{"url": "http://www.focus-news.net/news/2018/02/05/2485272/st-komisar-nikolay-dimov-odmvr-smolyan-obrazuvano-e-dosadebno-proizvodstvo-po-sluchaya-s-postradaloto-dete-v-pamporovo.html", "text": "Образувано е досъдебно производство по случая с пострадалото дете в Пампорово. Това каза за Радио „Фокус“ – Смолян старши комисар Николай Димов, директор на Областната дирекция на МВР – Смолян. Дежурна оперативна група е извършила оглед и е уведомила Прокуратурата. \"Продължават да се извършват процесуално-следствени действия и разследването се води под надзора на прокуратурата\", уточни ст. комисар Николай Димов. По думите му все още се изясняват обстоятелствата по случая, но при всички положения се говори за инцидент. 15-годишният сноубордист е правил скок на импровизирана рампа и така се е стигнало до удара с детето от Русия, което е с тежка черепно-мозъчна травма и е транспортирано за лечение в Пловдив.\r\nНели ГЕРГЬОВСКА", "date": "2018.02.05", "title": "Ст. комисар Николай Димов, ОДМВР - Смолян: Образувано е досъдебно производство по случая с пострадалото дете в Пампорово"}
{"url": "http://www.focus-news.net/news/2018/02/05/2485275/pazardzhik-natovareno-e-dvizhenieto-po-okolovrastniya-pat-na-grada.html", "text": "Натоварено е движението в Пазарджик в края на работния ден, предаде репортер на Радио „Фокус“ – Пазарджик. Интензивен е трафикът по всички главни булеварди и кръстовища, в района на кръговите кръстовища при моста на река Марица и на входно-изходните артерии, както и по околовръстния път. Пътните настилки са сухи.\r\nАлбена ЖИЛЕКОВА", "date": "2018.02.05", "title": "Пазарджик: Натоварено е движението по околовръстния път на града"}
{"url": "http://www.focus-news.net/news/2018/02/05/2485252/vasil-vasilev-advokat-na-kmeta-na-septemvri-izborat-deloto-da-se-gleda-ot-spetsializiraniya-sad-lishava-obvinyaemite-ot-vazmozhnost-da-se-zashtityat.html", "text": "Изборът на законодателя на Специализирания наказателен съд за делото е избор на съд, който да изпълнява поръчки. Това каза адвокатът на кмета на Септември Марин Рачев Васил Василев на откритото заседание, на което се гледа искането за отстраняване от длъжност на кмета и на служителя на общината Станой Милов, предаде репортер на Агенция „Фокус“. „Бяхме призовани в 10.00 часа за извършване на процесуално-следствени действия. В 11.15 бяхме извикани и на клиента ми беше връчена призовка, която няма входящ номер на Специализирания наказателен съд“, посочи той. „Получихме призовка, че делото е насрочено за 15.45 часа и се явяваме“, коментира Васил Василев. „При положение, че е кмет на Септември, община извън столицата, този начин на процедиране лишава и Рачев, и защитата му от възможност да ангажират всички възможни доказателства по делото“, заяви адвокатът. „Беше извършена процедура, която обективно лишава обвиняемите от възможност да се защитят“, каза още той.\r\nБиляна ИВАНОВА", "date": "2018.02.05", "title": "Васил Василев, адвокат на кмета на Септември: Изборът делото да се гледа от Специализирания съд лишава обвиняемите от възможност да се защитят"}
{"url": "http://www.focus-news.net/news/2018/02/05/2485274/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.05", "title": "Кюстендил: Нормално се осъществява преминаването през ГКПП „Гюешево”"}
{"url": "http://www.focus-news.net/news/2018/02/05/2485277/smolyan-rayonnata-prokuratura-nablyudava-dosadebnoto-proizvodstvo-vav-vrazka-s-postradaloto-5-godishno-dete-v-pamporovo.html", "text": "Районна прокуратура - Смолян наблюдава досъдебно производство за неумишлено причиняване на средна телесна повреда на 5-годишно дете. Това съобщиха от пресцентъра на Апелативна прокуратура - Пловдив. Днес на ски писта в курортен комплекс Пампорово е пострадало 5-годишно момче, което карало ски. По първоначални данни то е било неумишлено блъснато от 15-годишно момче, управляващо сноуборд.  Вследствие на злополуката петгодишното дете е транспортирано в болница, където му се оказва медицинска помощ. \r\nПо случая се извършват процесуално-следствени действия - оглед на мястото на настъпване на произшествието, предстои да бъде извършена съдебно-медицинска експертиза, относно причинените телесни увреждания на детето. В процес на изясняване са механизмът и причините, довели до инцидента. Действията по разследването се провеждат под ръководството на Районна прокуратура - Смолян.", "date": "2018.02.05", "title": "Смолян: Районната прокуратура наблюдава досъдебното производство във връзка с пострадалото 5-годишно дете в Пампорово"}
{"url": "http://www.focus-news.net/news/2018/02/05/2485278/sliven-62-godishen-mazh-e-obvinen-za-ubiystvo-na-zhena-v-doma-y-v-grad-kermen.html", "text": "Криминалисти на РУ-Сливен задържаха извършител на тежко криминално престъпление. Това съобщиха от пресцентъра на МВР. Разследването е започнало на 4 февруари след получен сигнал за починала 56-годишна жена в дома си в град Кермен. При извършения на място оглед било установено, че смъртта е насилствено причинена. За случая веднага била уведомена Окръжна прокуратура-Сливен и образувано досъдебно производство. \r\nВ резултат на предприетите незабавни оперативно-издирвателни действия, криминалистите са установили и задържали извършителя на тежкото престъпление – 62-годишен мъж, криминално проявен. Прокуратурата му е повдигнала обявения за извършено престъпление по чл.115 от НК. Мярката му за задържане е удължена до 72 часа, като предстои да бъде внесено искане за постоянното му задържане. Работата по документирането на случая продължава под наблюдението на прокуратурата.", "date": "2018.02.05", "title": "Сливен: 62-годишен мъж е обвинен за убийство на жена в дома й в град Кермен"}
{"url": "http://www.focus-news.net/news/2018/02/05/2485279/rusiya-s-kontsert-v-darzhavniya-akademichen-bolshoy-teatar-shte-se-sastoi-ofitsialnoto-otkrivane-na-balgarskoto-predsedatelstvo-na-saveta-na-es-v-moskva.html", "text": "На 5 февруари с концерт в Държавния  академичен Болшой театър ще се състои официалното откриване на Българското председателство на Съвета на ЕС в Москва. Това съобщиха от Българското посолство в Москва. Извънредният и пълномощен посланик на България в Руската федерация Бойко Коцев ще открие вечерта със слово пред руски официални лица, министри, посланици и дипломати, депутати, сенатори, обществени дейци, членове на българската диаспора. Ще прозвучат химните на България и на Европейския съюз.\r\nВ концерта участие ще вземат младите български оперни певци и музиканти, които вече имат признание на наши и световни сцени: Илина Михайлова (сопрано), Мария Жекова (мецосопрано), Борис Луков (тенор), Венцеслав Анастасов (баритон), Петра Атанасова (флейта) и Вилиана Вълчева (пиано). Наред с българските изпълнители в концерта ще участват и Струнен квартет „Четири ключа”, съставен от музиканти на Болшой театър.\r\nПрограмата на концерта включва произведения на българските композитори  Добри Христов, Георги Костов, Иван Янков, Марин Вълчанов. Прозвучаха композиции на Николай Римски-Корсаков, Шарл Гуно, Джакомо Пучини, Джузепе Верди, Жорж Бизе, Сен-Санс, Йоханес Брамс, Франц Лехар, Агустин Лара.\r\nВодещи на вечерта са добре познатият на руската публика Драгомир Драганов и Йоанна Драгнева.\r\nС огромен успех премина и концертът на поканените за откриването на председателството български певци и музиканти на 4 февруари в Рахманиновската зала на Московската държавна консерватория. Този концерт постави начало на цикъл от концерти на български изпълнители, които ще се проведат през 2018 г. в Московската консерватория.", "date": "2018.02.05", "title": "Русия: С концерт в Държавния академичен Болшой театър ще се състои официалното откриване на Българското председателство на Съвета на ЕС в Москва"}
{"url": "http://www.focus-news.net/news/2018/02/05/2485268/prokuror-doycho-tarev-otstranyavaneto-ot-dlazhnost-na-kmeta-na-septemvri-tryabva-da-se-sluchi-chas-po-skoro-za-da-ne-vazdeystva-varhu-svideteli.html", "text": "Смятаме, че отстраняването от длъжност трябва да се случи час по-скоро, за да можем да продължим със събирането на доказателства, основно разпити на служители на общината. Това каза пред журналисти в Специализирания наказателен съд Дойчо Тарев, прокурор по делото за отстраняване от длъжност на кмета на Септември Марин Рачев, предаде репортер на Агенция „Фокус“. „Кметът ще ни попречи с въздействие върху свидетели, върху тази група, която тепърва ни предстои да разпитваме. Това са служители на общината, на ръководни длъжности и специалисти“, заяви той. „Как да ги разпитаме след като те са в йерархична зависимост от него. Той не трябва да бъде на тази длъжност най-малко докато не извършим тези действия“, посочи Дойчо Тарев. „Отпуската на кмета е доста комична ситуация, защото в деня, в който е пусната молбата от 6.00 сутринта до около 13.00-13.30 часа е присъствал на процесуално-следствени действия на различни места. От 13.30 часа до следващия ден в 13.00 часа е бил с мярка за неотклонение задържане под стража в РПУ-Септември. Практически няма как да е извършил тези действия“, обясни прокурорът. „Вероятно не я е подписал тогава, но това тепърва ще го изясняваме“, уточни той. В отговор на въпрос има ли нарушаване на правата на обвиняемите при призоваването им за делото Дойчо Тарев заяви: „Няма нарушаване на права, кметът и другият обвиняем са си организирали защитници. Книжата са им връчени по надлежния ред, тази сутрин бяха призовани“. „Предстои да изследваме още редица договори и проведени обществени поръчки. Трябва да изземем още документи. Опасяваме се да не би да изникнат нови, да се окаже, че ги е имало със задна дата, както се получава с молбите за отпуска“, каза още той.\r\nБиляна ИВАНОВА", "date": "2018.02.05", "title": "Прокурор Дойчо Тарев: Отстраняването от длъжност на кмета на Септeмври трябва да се случи час по-скоро, за да не въздейства върху свидетели"}
{"url": "http://www.focus-news.net/news/2018/02/05/2485281/smolyan-prohodimi-pri-zimni-usloviya-sa-patishtata-v-oblastta-nastilkite-sa-mokri.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно. Пътните настилки по републиканските направления са предимно мокри. Повишена е опасността от падащи камъни по всички пътища в областта, затова водачите трябва да шофират с повишено внимание и със съобразена скорост. През деня не са постъпвали сигнали за инциденти по пътищата в региона. Поради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е интензивен в края на работния ден. По-натоварено е движението на автомобили по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.02.05", "title": "Смолян: Проходими при зимни условия са пътищата в областта, настилките са мокри"}
{"url": "http://www.focus-news.net/news/2018/02/05/2485280/d-r-krasimir-temnilov-psihiatar-panik-atakite-sa-svarzani-sas-stresa-i-trevozhnostta-i-nesposobnostta-da-se-spravim-s-tyah.html", "text": "Паник атаките не са ново състояние за психиатрията, просто за тях се заговори повече през последните години. Това каза за Радио „Фокус“ – Пазарджик д-р Красимир Темнилов, психиатър от Пазарджик. По думите му първоизточници на паник атаките са стресът и тревожността. „Това състояние се провокира и от дългите полети със самолет, когато нивото на тревожност се повишава. Симптомите най-често са свързани с затруднено дишане, дехидратация, хранителни смущения, гадене, изтръпване, схващане на крайници и челюсти, изпотяване, пребледняване, учестен пулс, повишаване на кръвното налягане, треперене, усещане за слабост и замаяност или виене на свят. Това е страдание, което не го пожелавам на никого“, уточни д-р Темнилов. Той добави, че механизмите за справяне с паник атаките най-често са свързани с регулярното спортуване, разходки на открито, позитивното мислене и начините за справяне със стреса. По предразположени към паник атаки са жените и младите момичета. .При мъжете също се появяват, но понеже те са възпитавани, да не показват чувствата си и да се владеят, при тях външните признаци са замаскирани, но пък последиците могат да са по-фатални. Въпреки че това състояние е включено в официалните медицински справочници, то не е болест.\r\nАлбена ЖИЛЕКОВА", "date": "2018.02.05", "title": "Д-р Красимир Темнилов, психиатър: Паник атаките са свързани със стреса и тревожността и неспособността да се справим с тях"}
{"url": "http://www.focus-news.net/news/2018/02/05/2485273/prokuror-mariya-nikolova-v-obshtina-septemvri-tsari-strah-ot-zayavyavane-na-otnoshenie-koeto-ne-e-v-podkrepa-na-kmeta-marin-rachev.html", "text": "От показанията на разпитаните досега свидетели се установява, че в Община Септември цари страх от заявяване на отношение, което не е в подкрепа на обвиняемия Марин Рачев. Това каза Мария Николова, прокурор по делото за отстраняване от длъжност на кмета на Септември Марин Рачев, предаде репортер на Агенция „Фокус“. „Лицата, които предстои да разпитаме, се намират в пряка зависимост от Рачев като работодател. Тази зависимост би повлияла върху събирането на доказателства“, заяви тя. „Предвид поведението на Марин Рачев от показанията на разпитаните досега свидетели, служебното му положение, йерархичната зависимост на лицата и представените документи считаме, че ако не бъде отстранен от длъжност, ще е налице основателно съмнение за коректността и пълнотата на показанията на свидетелите, които предстои да се разпитат“, аргументира се Мария Николова. „Марин Рачев би упражнил възможността да селектира вида и обема на информацията и документацията, която се представя в хода на разследването“, каза още прокурорът.\r\nБиляна ИВАНОВА", "date": "2018.02.05", "title": "Прокурор Мария Николова: В Община Септември цари страх от заявяване на отношение, което не е в подкрепа на кмета Марин Рачев"}
{"url": "http://www.focus-news.net/news/2018/02/05/2485283/sport-italiya-naznachi-luidzhi-di-biadzho-za-natsionalen-selektsioner.html", "text": "Италианската футболна федерация обяви, че назначава за национален селекционер Луиджи ди Биаджо, който досега водеше младежкия национален отбор. Той замени уволнения преди два месеца Джампиеро Вентура, не успял да класира един от най-успешните отбори на Световни първенства на Мондиала в Русия това лято. Засега ди Биаджо ще води временно тима за контролите с Англия и Аржентина през март.", "date": "2018.02.05", "title": "Спорт: Италия назначи Луиджи ди Биаджо за национален селекционер"}
{"url": "http://www.focus-news.net/news/2018/02/05/2485286/blagoevgrad-patishtata-v-oblastta-sa-prohodimi-pri-zimni-usloviya-nastilkite-sa-suhi.html", "text": "Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места са мокри и частично заледени, но сa почистени и опесъчени. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.02.05", "title": "Благоевград: Пътищата в областта са проходими при зимни условия, настилките са сухи"}
{"url": "http://www.focus-news.net/news/2018/02/05/2485285/plovdiv-16-detsa-ot-obshtina-sadovo-sa-konsultirani-ot-psiholozi-za-spravyane-s-povedencheski-proyavi.html", "text": "16 деца от община Садово са получили социално-психологическо консултиране в Центъра за обществена подкрепа през 2017 г.. Това съобщи в предаването „Садово в сърцето на Тракия” на Радио „Фокус” - Пловдив Даниела Мандева, директор на Центъра. Освен психологическо  консултиране децата са били включени в програми за развитие на социални умения за общуване, самоконтрол и справяне с конфликти. Оказана е била психологическа подкрепа и на родителите по проблеми, свързани с отглеждането, възпитанието и обучението на децата, за улесняване връзката между тях и справяне с кризи в отношенията им и при справяне с поведенческите прояви на детето.\r\nСлучаите касаят най-разнообразни конфликти в семейството, следствие от развод на родителите и трудно поведение на децата, с което родителите не могат да се справят. Касае се още и за конфликти в училище, агресивно поведение, бягства, суицидни опити, както и смъртни случаи в семейството.\r\nПодкрепа и консултиране на семейства от общността във връзка с възникнали проблеми при отглеждане и възпитание на техните деца са ползвали общо 11 семейства. „При почти всички случаи на работа с деца със специфичен проблем се налага и активна работа с родителите”, посочи Мандева. Тя се осъществява се основно чрез информиране и насочване към адекватни услуги в общността, индивидуални психологични и социални консултации за справяне с проблеми, възникващи при възпитанието на детето, при семейни конфликти и трудности при справяне с ежедневните задължения, свързани с детето, групова работа, обучения и тренинги, насочени към родители, които полагат грижи за детето. „Работехме в посока подкрепа на връзката дете – родител – преодоляване на кризисни ситуации във взаимоотношенията”, каза още Даниела Мандева.\r\nПрез изминалата година Център за обществена подкрепа в Садово е работил и по два случая на деца, претърпели насилие. Основно услугата предлага оценка на последствията от насилието върху психическото състояние и развитие на детето и ресурси за справяне с травмиращото събитие, като се изработва индивидуална терапевтична програма за преодоляване на неблагоприятните последици върху личността на детето. Прави се и оценка на нагласите на семейството към преживяното насилие и капацитета на родителите за справяне и съдействие, информиране и насочване.\r\nЦветана ТОНЧЕВА", "date": "2018.02.05", "title": "Пловдив: 16 деца от община Садово са консултирани от психолози за справяне с поведенчески прояви"}
{"url": "http://www.focus-news.net/news/2018/02/05/2485284/blagoevgrad-intenziven-e-trafikat-na-gkpp-kulata.html", "text": "Интензивен е трафикът на ГКПП „Кулата“. Това съобщиха за Радио „Фокус“ – Пирин от граничния пункт. Нормално се осъществява преминаването през граничен пункт „Илинден“, както и през останалите пунктове по българо-гръцката граница.\r\nЛивия НИНОВА", "date": "2018.02.05", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/02/05/2485288/blagoevgrad-intenzivno-e-dvizhenieto-v-tsentralna-gradska-chast-avtobusite-se-dvizhat-po-razpisanie.html", "text": "Интензивно е движението в централна градска част, автобусите се движат по разписание, предаде репортер на Радио „Фокус“ – Пирин. В края на деня натоварено е преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално интензивно е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са сухи и нормално проходими. Няма регистрирани инциденти през деня.\r\nЛивия НИНОВА", "date": "2018.02.05", "title": "Благоевград: Интензивно е движението в централна градска част, автобусите се движат по разписание"}
{"url": "http://www.focus-news.net/news/2018/02/05/2485269/reuters-iran-prizova-turtsiya-da-spre-voennata-si-ofanziva-v-afrin.html", "text": "Иран призова Турция в понеделник да спре военната си офанзива в Сирия, като говорителят на външното министерство в Техеран Бахрам Касеми заяви, че операцията в Африн нарушава сирийския суверенитет и ще увеличи напрежението в разкъсваната от война страна, предава Reuters.\r\nОт агенцията припомнят, че миналия месец Турция започна въздушна и сухоземна кампания „Маслинова клонка“ срещу сирийските кюрди в района на Африн.\r\n„Турция трябва да спре операцията си и да уважава суверенитета и териториалния интегритет на Сирия“, заяви Касеми.\r\n„Действията на Турция може да върнат несигурността, нестабилността и тероризма в Сирия“, добави иранският дипломат.\r\nКасеми добави още, че всяко решение на сирийската криза трябва да бъде обсъдено на площадката за преговори в столицата на Казахстан – Астана и подчерта, че Техеран продължава разговорите с Русия и Турция относно последните развития в Сирия.\r\nПревод и редакция:", "date": "2018.02.05", "title": "Reuters: Иран призова Турция да спре военната си офанзива в Африн"}
{"url": "http://www.focus-news.net/news/2018/02/05/2485291/plovdiv-46-godishen-mazh-e-zadarzhan-za-poboy-nad-uchenik.html", "text": "Районна прокуратура-Пловдив привлече като обвиняем по бързо производство Васко В., на 46 г., за хулиганство, извършено с особена дързост и цинизъм – престъпление по чл. 325 ал. 2 във връзка с ал. 1 от Наказателния кодекс. Това съобщиха от пресцентъра на Апелативна прокуратура-Пловдив. \r\nДо момента е установено, че на 2 февруари 2018 г., в гр. Пловдив, обвиняемият Васко В. отишъл в училище в район „Източен“, където е ученичка неговата дъщеря. Той влязъл в сградата, като заявил, че иска да разговаря с директора. В един от коридорите срещнал съученик на дъщеря му, за който знаел, че има конфликт с нея. Установено е, че обвиняемият ударил няколко шамара на детето, което паднало на земята, след което го изритал. При намесата на учители, обвиняемият Васко В. се държал агресивно и отправил обидни реплики и заплахи. Детето е било прегледано, като не са констатирани травматични увреждания. \r\nОбвиняемият Васко В. е задържан за срок от 72 часа с постановление на наблюдаващия прокурор. Разследването по случая продължава под ръководството на Районна прокуратура-Пловдив.", "date": "2018.02.05", "title": "Пловдив: 46-годишен мъж е задържан за побой над ученик"}
{"url": "http://www.focus-news.net/news/2018/02/05/2485216/tass-zaginaliyat-v-siriya-pilot-na-su-25-e-predstaven-za-prisvoyavane-na-zvanie-geroy-na-rusiya.html", "text": "Пилотът на Су-25 Роман Филипов, загинал в бой с терористите в Сирия, е представен за присвояване на званието Герой на Русия посмъртно от министъра на отбраната на Русия Сергей Шойгу. Това съобщиха в понеделник от руското военно ведомство, предава ТАСС.\r\nОт там напомниха, че терористите са свалили самолета Су-25 на Филипов с преносим зенитно-ракетен комплекс, докато пилотът е летял над зоната за деескалация „Идлиб“. Летецът е държал до последно самолета във въздуха и е успял да съобщи на командването, че е атакуван. Той се е катапултирал в района на контролирания от терористите населен пункт Тел Дебес.\r\n„Майор Роман Филипов води неравен бой с щатното си оръжие до последния си дъх. След като е бил обкръжен от терористите, бидейки тежко ранен, когато разстоянието до тях се е съкратило до няколко десетки метра, руският офицер се е взривил с граната“, добавят от министерството.\r\nОт ведомството заявяват още, че Филипов е бил опитен пилот и не е бил на командировка в Сирия за първи път. Той е изпълнил блестящо десетки бойни задачи, както и такива по съпровождане на хуманитарните колони на руския Център за примиряване на враждуващите страни. Завършил е образованието си в Краснодарското висше военно авиационно училище за пилоти.\r\nПревод и редакция:", "date": "2018.02.05", "title": "ТАСС: Загиналият в Сирия пилот на Су-25 е представен за присвояване на звание Герой на Русия"}
{"url": "http://www.focus-news.net/news/2018/02/05/2485287/prezidentat-rumen-radev-priyatelstvoto-i-doverieto-mezhdu-balgariya-i-malta-e-baza-za-po-aktivnite-vrazki-mezhdu-biznesa-v-dvete-darzhavi.html", "text": "Когато две държави имат активни и приятелски отношения на политическо ниво, това дава импулс за ефективно сътрудничество и във всички останали направления. Контактите между бизнеса в България и Малта ще позволят да се реализира огромният неизползван потенциал за задълбочаване на връзките в икономиката, туризма и науката между двете страни. Това заяви държавният глава Румен Радев, който днес заедно с президента на Република Малта Мари-Луиз Колейро Прека, участва в церемонията по закриването на бизнес форум, в който взеха участие 150 представители на български и на над 50 малтийски компании и институции, съобщиха от прессекретариата на държавния глава.\r\nСъбитието е част от програмата на президента на Република Малта, която е на двудневно държавно посещение в България по покана на Румен Радев. В официалната делегация на президента Прека също участват министърът на външните работи и търговията на Малта Кармело Абела, министърът на икономиката, инвестициите и малкия бизнес Крис Кардона и министърът на семейството, правата на децата и социалната политика  Майкъл Фалзон.\r\n„България е привлекателно място за инвестиции със своята политическа, макроикономическа и финансова стабилност. Много бих се радвал малтийският бизнес да има по-добро присъствие в България“, заяви Румен Радев пред представителите на частния сектор. „Бъдеще в двустранните си отношения имат тези държави, които са свързани не само от интереси, но и от ценности“, подчерта още президентът и отбеляза многобройните фактори, които свързват България и Малта - двете държави споделят общи позиции в рамките на ЕС, а народите им са изправени пред едни и същи предизвикателства. \r\n„Малта е входната врата на Европа към Северна Африка, а България – към Близкия изток. Нашите народи имат хилядолетна история и богати култури“, заяви Румен Радев и отбеляза, че и България, и Малта се стремят към мир, стабилност, разбирателство и прогрес. \r\nС думи на благодарност държавният глава се обърна към президента на Малта за гостоприемството на островната страна към седемте хиляди български граждани, които успешно се интегрират към малтийското общество и допринасят за развитието на икономиката на страната. \r\nНа форума беше отбелязан устойчивият икономически ръст и в България, и Малта, който създава предпоставки за последващо засилване на търговско-икономическия обмен, както и за формулирането на общи позиции в рамките на Европейския съюз. „Имаме висок ръст на икономиките си, а също и силен глас в ЕС, който настоява за повече сигурност, повече солидарност и повече справедливост в общността“, заяви българският държавен глава. \r\nПрезидентът на Малта определи двете страни като географски стратегически точки, които са мостове, свързващи култури и континенти. „Това ключово геополитическо местоположение е допълнителна възможност за стимулиране на икономическите контакти и нови потенциални партньорства в много сектори. Нашите пазари ще се разрастват и задълбочават съвместно в интерес на нашите народи“, заяви Мари-Луиз Колейро Прека. По думите на малтийския президент, образованието и науката, професионалната квалификация, иновациите и туризма следва да бъдат ключови сектори за обмен на кадри и експертиза, които ще донесат не само повече инвестиции, но и ще сближат народите на България и Малта. \r\nВ присъствието на двамата президенти по време на бизнес форума, който се проведе в Националната художествена галерия в София, бяха подписани  меморандуми за сътрудничество между Изпълнителната агенция за насърчаване на малките и средните предприятия и Trade Malta, между Българската търговско-промишлена палата и Малтийската търговска палата, между Бургаската търговско-промишлена палата и Търговската палата на Гозо, както и споразумение между Университета за национално и световно стопанство (УНСС) и Средиземноморската академия за дипломатически науки.", "date": "2018.02.05", "title": "Президентът Румен Радев: Приятелството и доверието между България и Малта е база за по-активните връзки между бизнеса в двете държави"}
{"url": "http://www.focus-news.net/news/2018/02/05/2485289/smolyan-normalno-se-osashtestvyava-preminavaneto-na-avtomobili-prez-gkpp-zlatograd.html", "text": "Нормален се осъществява е трафикът на автомобили на вход и изход през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“. Това съобщиха за Радио „Фокус“ – Смолян от пресцентъра на ГД „Гранична полиция“.\r\nНели ГЕРГЬОВСКА", "date": "2018.02.05", "title": "Смолян: Нормално се осъществява преминаването на автомобили през ГКПП „Златоград“"}
{"url": "http://www.focus-news.net/news/2018/02/05/2485294/ep-harvatskiyat-ministar-predsedatel-shte-obsadi-badeshteto-na-evropa-s-evrodeputatite.html", "text": "Премиерът на Хърватия Андрей Пленкович ще бъде вторият лидер от ЕС, който ще обсъди бъдещето на Европа с евродепутатите. Дебатът ще се състои във вторник от 10:00 ч. българско време, съобщиха от Европейския парламент.\r\nПо покана на председателя на Парламента Антонио Таяни и Председателския съвет (лидерите на политическите групи) г-н Пленкович ще направи изказване в пленарна зала, след което ще обсъди бъдещето на Европейския съюз с евродепутатите. \r\nПредвидено е да се проведе престочка с председателя на Парламента Антонио Таяни и министър-председателя Пленкович от 13:00 ч. българско време. \r\nПрез януари, премиерът на Република Ирландия Лео Варадкар беше първият лидер от ЕС, който обсъди бъдещето на Европа с евродепутатите. \r\nМоже да проследите дебата по време на пленарното заседание чрез EP Live и EbS+.", "date": "2018.02.05", "title": "ЕП: Хърватският министър-председател ще обсъди бъдещето на Европа с евродепутатите"}
{"url": "http://www.focus-news.net/news/2018/02/05/2485293/aktsenti-v-sutreshniya-blok-dobro-utro-balgariya-po-radio-fokus-na-6-fevruari.html", "text": "Турският президент Реджеп Ердоган направи първото си за последните 59 години посещение във Ватикана, където лидерът проведе разговори с папа Франциск. От южната ни съседка определиха срещата като знакова, целяща насочване на вниманието към общочовешките ценности, изпращайки послание за мир и приятелство. На фона на това обаче „ловът на вещите“ в Турция продължава, доказателство за което за поредните множество арести. Защо срещата се случва точно сега и кои са позитивите за Анкара след визитата? Темата ще коментираме  в сутрешния блок „Добро утро, България“ по Радио „Фокус“ с бившия генерален консул на България в Одрин Георги Димов. ЕК ще представи доклад с мерки за бързото интегриране на страните от Западните Балкани в ЕС. Текстът е озаглавен „Надеждна перспектива за разширяване на страните от Западните Балкани\". Кои са темите, по които ще се търси решение и могат ли вътрешнополитическите проблеми в съседките ни да повлияят на скорошната им евроинтеграция? Отговорите ще потърсим от ръководителя на Представителството на Европейската комисия в София Огнян Златев. По-малко от месец до паметната дата 3-ти март редица български градове вече се подготвят за отбелязване на 140-та годишнината от Освобождението на България от турско робство. Изключение не прави и Казанлък. Каква е предвидената програма за паметната дата ще разберем в рамките предаването. В минути след 9 часа- Албена Жилекова от Радио „Фокус“-Пазарджик ще насочи вниманието ни към симптомите на паник атаките и начините за справяне с тях. Луиза Транчева от Радио „Фокус“-Велико Търново ще ни разкрие какви какъв е бил интереса към архитектурно историческия резерват Боженци през 2017-та година. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2018.02.05", "title": "Акценти в сутрешния блок „Добро утро, България“ по Радио „Фокус“ на 6 февруари"}
{"url": "http://www.focus-news.net/news/2018/02/05/2485296/aktualna-patna-obstanovka-kam-1730-chasa.html", "text": "Температурите са в интервала от -4° до +17°. Времето над по-голямата част от страната е ясно. Слаб вятър духа в областите Варна, Разград, Силистра, Сливен и Шумен. Пътните настилки са предимно сухи, а по високите и усойни участъци частично мокри. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.05", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/05/2485298/mishel-barnie-targovskite-barieri-za-velikobritaniya-sa-neizbezhni-sled-brekzit.html", "text": "Главният преговарящ за Брекзит от страна на Европейския съюз Мишел Барние заяви в понеделник, че търговските бариери са неизбежни за Великобритания, след като тя излезе от Съюза, единния пазар и митническия съюз, както планира да направи, предава AFP.\r\n„Без митническия съюз и извън единния пазар, бариерите пред търговията са неизбежни. Дойде време да се направи избор“, заяви Барние след преговорите с министъра по въпросите на Брекзит на Великобритания Дейвид Дейвис.\r\nПревод и редакция:", "date": "2018.02.05", "title": "Мишел Барние: Търговските бариери за Великобритания са неизбежни след Брекзит"}
{"url": "http://www.focus-news.net/news/2018/02/05/2485282/ivanka-chakalska-kmet-na-selo-krupnik-poveche-ot-100-godini-zhitelite-na-seloto-sahranyavat-izkonnite-traditsii-na-kukerstvoto.html", "text": "Изключително доволна съм от представянето ни в тазгодишното издание на фестивала „Симитлия – древната земя на кукерите“ и спечеленото първо място „За цялостно творчество“. Това каза за Радио „Фокус“ – Пирин Иванка Чакалска, кмет на село Крупник. По думите ѝ високото отличие, което им е отредило журито, е признание за всички в групата, които са взели участие в този грандиозен празник. „Както каза председателят на журито, тази година не е имало затруднения по отношение определянето на победителят. За мен лично това признание е израз на задоволство. Това, че нашата група се е представила най-достойно е израз на гордост, защото както и преди сме говорили ние повече от 100 години съхраняваме изконните традиции на кукерството, които се предават на младото поколение“, каза още Чакалска. По думите ѝ полученото отличие е израз на благодарност към всички участници за това, че с внушителното си представяне те прославят село Крупник и община Симитли. „Аз от малка съм закърмена с кукерските традиции и затова за мен е удоволствие да бъда рамо до рамо с участниците. Не мисля, че моето участие бе допълнителен стимул за тях, за да се представят така блестящо просто на тях кукерските игри са им заложени „в кръвта“, както се казва. Всички те са потомци на традициите“, подчерта Чакалска.\r\nЛивия НИНОВА", "date": "2018.02.05", "title": "Иванка Чакалска, кмет на село Крупник: Повече от 100 години жителите на селото съхраняват изконните традиции на кукерството"}
{"url": "http://www.focus-news.net/news/2018/02/05/2485300/nad-112-hil-lv-sa-finansovite-korektsii-po-proekta-za-upravlenie-na-riska-ot-prekomerno-razprostranenie-na-nasekomi.html", "text": "В резултат на постъпили сигнали за нередности и извършени проверки от страна на дирекция „Управление на териториалното сътрудничество“ в Министерството на регионалното развитие и благоустройството по проект „Разработване и приемане на съвместно институционализирано партньорство за управление на риска от прекомерно разпространение на насекоми, засягащи общественото здраве и безопасност в трансграничния регион Румъния – България“ са регистрирани 4 нередности и са наложени финансови корекции на обща стойност 112 471 лв. (от които 96 552 лв. са върху средствата от Европейския фонд за регионално развитие). Това съобщиха от пресцентъра на МРРБ.\r\nПричина за това са установените незаконосъобразни методики за оценка, използване на критерии за подбор, които не са пропорционални на предмета на поръчката, както и липса на прозрачност по време на оценката при проведените обществени поръчки от Асоциацията на Дунавските общини. \r\nАсоциацията е водещ партньор по проекта, който е финансиран по Програмата за трансгранично сътрудничество „ИНТЕРРЕГ V-A Румъния – България“ 2014-2020 и се изпълнява съвместно с румънския партньор „Living Nature“ Foundation, Calarasi. Общият бюджет по проекта е 1 347 194 евро, от който бюджетът на българския партньор е 962 046 евро. \r\nФинансови корекции са наложени на договори на обща на обща стойност 1 286 032 лв. (от които 1 111 089 лв. върху средствата от ЕФРР). Те са за проведени процедури с предмет: „Разработване на съвместна географска информационна система (ГИС) за контрол на популацията на насекоми, в рамките на проект: „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България“, „Изготвяне на предварително проучване на територията на българската част от трансграничния регион, както и интегриране на изготвеното проучване с проучването на румънската част от трансграничния регион на партниращата организация“, „Осигуряване на информация и публичност по проекта“ и „Доставка на оборудване за целите на проект „Разработване и приемане на съвместно институционализирано партньорство за управление на риска от „прекомерна популация на насекоми, които засягат общественото здраве и безопасност“. \r\nФинансовите корекции са наложени при спазване на условията и реда на Закона за управление на средствата от Европейските структурни и инвестиционни фондове, както и при прилагане на процентните показатели, регламентирани в наредбата, след анализ на тежестта на нарушенията във всеки конкретен случай и при съобразяване със съдебната практика по сходни казуси, включително по съдебни спорове с Асоциация на дунавските общини „Дунав“. \r\nПрограмата за трансгранично сътрудничество „ИНТЕРРЕГ V-A Румъния – България“ 2014-2020 се управлява от Министерство на регионалното развитие, публичната администрация и европейски фонове на Румъния като проектът е финансиран в съответствие с правилата й, след като е бил обект на оценка от Съвместния секретариат по програмата в гр. Кълъраш, Румъния, където се взимат решенията за избор на проекти, и одобрен от Комитета за наблюдение на програмата (съвместен орган между двете държави) на проведеното заседание на 15 октомври 2015 г. \r\nМинистерство на регионалното развитие и благоустройството изпълнява функциите на Национален орган по програмата и участва пълноправно в нейното изпълнение като има отговорности свързани основно с проверка на законосъобразност на разходите на българските партньори и тяхното съответствие с приложимото европейско и национално законодателство.", "date": "2018.02.05", "title": "Над 112 хил. лв. са финансовите корекции по проекта за управление на риска от прекомерно разпространение на насекоми"}
{"url": "http://www.focus-news.net/news/2018/02/05/2485301/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenie-na-avtomobili-nad-12-tona.html", "text": "Сухи са пътните настилки на територията на област Велико Търново,  предаде репортер на Радио „Фокус” – Велико Търново. Времето е ясно. Температурата на въздуха е 6°. Проходът на Републиката е отворен за движение на всички автомобили. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3.5 тона на път Чешма - Кесарево поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик.\r\nДвижението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.05", "title": "Велико Търново: Движението по път Лозен – Полски Тръмбеш е ограничено за движение на автомобили над 12 тона"}
{"url": "http://www.focus-news.net/news/2018/02/05/2485303/iva-dyankova-muzeyno-arhitekturen-rezervat-bozhentsi-semeystvata-sa-osnovniyat-segment-ot-posetitelite-na-rezervata.html", "text": "Семействата с деца са основният сегмент сред посетителите на Музейно-архитектурен резерват \"Боженци\". Броят им през 2017 година се увеличава. Това за Радио „Фокус“ – Велико Търново уредникът от културната институция Ива Дянкова. Тенденцията важи както за българските, така и за чуждестранните туристи, които предимно идват в региона като индивидуални посетители. „Част от хората, които идват при нас и не са посетили музейните ни експозиции, са били тук за някое от събитията, които организираме. Нашите отворени ателиета, концертите и уъркшопите, които правим, са напълно безплатни. Има и такива, които идват в Боженци само за разходка, за да се насладят на красивата природа и да се потопят в миналото“, заяви Ива Дянкова. По думите ѝ резерватът се посещава често и от ученици и младежи от организирани групи. При тях също има ръст през 2017 г. , в сравнение с 2016 година.\r\nЛуиза ТРАНЧЕВА", "date": "2018.02.05", "title": "Ива Дянкова, Музейно-архитектурен резерват \"Боженци\": Семействата са основният сегмент от посетителите на резервата"}
{"url": "http://www.focus-news.net/news/2018/02/05/2485302/gabrovo-suhi-sa-patnite-nastilki-na-teritoriyata-na-oblastta-dvizhenieto-se-osashtestvyava-normalno.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е ясно. Температурата на въздуха е 6°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август.\r\nНадежда КРЪСТЕВА", "date": "2018.02.05", "title": "Габрово: Сухи са пътните настилки на територията на областта, движението се осъществява нормално"}
{"url": "http://www.focus-news.net/news/2018/02/05/2485276/tv-alfa-makedoniya-makedonskoto-i-gratskoto-pravitelstva-sa-na-edna-pozitsiya-nedelnite-protesti-nyama-da-povliyayat-na-pregovorite-za-imeto.html", "text": "Македонското и гръцкото правителства са категорични – неделните масови демонстрации в Атина няма да повлияят на решението по спора за името на бившата югорепублика. И ако позицията, изразена от демонстрантите на площад Синтагма е ясна, тя все пак няма да смени посоката на външната политика на Македония и Гърция, коментира скопският телевизионен канал „ТВ Алфа“.\r\nВъв връзка с неделните протести, гръцкият премиер Алексис Ципрас  заяви, че външната политика не се води с демонстрации и планът на правителството остава в сила. „Протестът събра хиляди граждани, но не и един милион, както очакваха организаторите, (Андонис) Самарас и (Кириякос) Мицотакис“ от Нова Демокрация, заяви Ципрас.\r\nВчера на едно място се събраха Андарти, активни войници, офицери, свещеници, неонацисти, спартанци, дори монахини и мигранти под национални знамена и с гръцко национално съзнание, всички със същата цел - срещу името Македония, пише македонската медия.\r\n„ТВ Алфа“ добавя, че на протестът „Македония е Гърция“ на площад Синтагма е подложен на критики и от министъра на външните работи на средиземноморската страна Никос Коциас. „Продължавам, с чиста съвест и отговорност, да преговарям за доброто на родината“, написа гръцкият дипломат в Туитър.\r\nКакто пише македонската медия, за вчерашният националистически протест в Атина са се изказали и някоио македонски политици. Вицепремиерът по европейските въпроси на Македоняи Буяр Османи заяви, че процесът на решаване на спора за името ще продължи според предвидения дневен ред. „Това е част от обществените политически дебати, които се проявяват под различна форма. Протестите са демократически гарантирано право, докато са мирни. Продължаваме по дневния ред за решаване на спора и това няма да повлияе на по-нататъшните преговори“, заяви Османи.\r\nКак ще бъде решен спорът, досега медиите разбират само от изявленията, обхванати от булото на национализма и запазването на достойнството на двете страни. Сега е ясно, че македонското правителство споделя позицията на официална Атина, което означава, че до средата на годината се очаква решение. Във време, когато посредника Нимиц вижда оптимизъм за решаване десетилетния спор, гръцките партии търпят имат разногласия и се организират масови протести в Гърция, Македонската власт казва, че сега е положителен момент за решение при спазване на идентичността и достойнството на двата народа, пише в заключение „ТВ Алфа“.\r\nПревод и редакция:", "date": "2018.02.05", "title": "„ТВ Алфа“ (Македония): Македонското и гръцкото правителства са на една позиция – неделните протести няма да повлияят на преговорите за името"}
{"url": "http://www.focus-news.net/news/2018/02/05/2485297/plovdiv-otchita-se-namalenie-na-nepalnoletnite-roditeli-v-obshtina-sadovo.html", "text": "Намаления на случаите на непълнолетни родители отчитат в Садовска община. Това съобщи в предаването „Садово в сърцето на Тракия” на Радио „Фокус” - Пловдив Даниела Мандева, директор на Центъра за обществена подкрепа. През 2017 година са регистрирани 43 случая, а през 2016 година те са били над 50. Центърът работи по посока завишаване на родителския капацитет на непълнолетните родители, както и за превенция на ранна бременност и раждане. „Работата се състои в установяване на актуалните нужди на детето и ресурси на съжителстващите лица да създадат благоприятни условия за нормалното му психофизическо развитие”, каза Мандева. Специалистите проследяват семейните обстоятелства и се дава необходимата за семейното функциониране и отглеждане на децата информация на лицата с родителски отговорности. Те се консултират, като се посочват наличните ведомства и услуги за семейна подкрепа, както и се посочват какви са изискванията към грижите за детето и неговото развитие, за осигуряване на сигурна и благоприятна среда за непълнолетната майка и детето.\r\n„По услугата „Подкрепа на процеса реинтеграция в биологичното семейство на деца, настанени в социални домове, в приемни семейства и друга, различна от биологичното семейство среда” Центърът за обществена подкрепа в Садово е работил по 8 случая през 2017 година”, посочи още Даниела Мандева. Дейностите са насочени към детето и неговото семейство и се осъществяват както в периода на подготовка на реинтеграция, така и в периода на следреинтеграционно наблюдение.\r\nРаботата се състои основно в информиране, консултиране и оказване на подкрепа на семейството за осъзнаване на последиците от институционализацията върху развитието на детето, за опознаване на особеностите му.\r\nЦветана ТОНЧЕВА", "date": "2018.02.05", "title": "Пловдив: Отчита се намаление на непълнолетните родители в община Садово"}
{"url": "http://www.focus-news.net/news/2018/02/05/2485305/tass-vladimir-putin-utvardi-ratifikatsiyata-na-sporazumenieto-za-vlizane-na-podrazdeleniya-ot-vs-na-yuzhna-osetiya-vav-vs-na-rusiya.html", "text": "Президентът на Русия Владимир Путин подписа Федерален Закон за ратификация на споразумението между Русия и Южна Осетия за реда на влизане на отделни подразделения от въоръжените сили на републиката в състава на Въоръжените сили на Русия. Съответстващия документ е публикуван на официалния портал за юридическа информация на Русия, предава ТАСС.\r\nСъгласно документа, гражданите на Република Южна Осетия ще преминават служба на законни основания и доброволно в състава на четвърта руска военна база. Освен другото, е предвидено гражданите, преминали служба във въоръжените сили на една от страните, да се освобождават от призив за военна служба в армията на другата.\r\nПревод и редакция:", "date": "2018.02.05", "title": "ТАСС: Владимир Путин утвърди ратификацията на споразумението за влизане на подразделения от ВС на Южна Осетия във ВС на Русия"}
{"url": "http://www.focus-news.net/news/2018/02/05/2485306/stara-zagora-restavriran-be-edin-ot-nay-starite-hramove-v-kazanlashko.html", "text": "Реставрацията на храм „Св. Архангел Михаил“ в казанлъшкото село Горно Черковище вече е факт, каза за Радио „Фокус“ кметът на селото Антон Антонов. Той поясни, че в продължение на десетилетия той не е ремонтиран, в резултат на което част от фасадата и колоните са били изкъртени, иконописите в него се нуждаят от цялостна реставрация. Преди три години е ремонтиран покривът, като по този начин са спрени течовете и по-нататъшното увреждане на иконописта. „Черквата е уникален паметник на културата, това е един от най-старите храмове в Южна България, строен през 1884 година“, каза Антонов.\r\nПо думите му реставрацията е факт благодарение на средства, отпуснати от Комисията по вероизповеданията в размер на 10 хиляди лева. Освен фасадата и колоните с тези средства е ремонтирана и камбанарията, където се намират две от най-интересните и уникални в България камбани, изработени в Русия. Антонов обясни, че предстои да бъде позлатен куполът на камбанарията. Реставрацията се извършва на четири етапа. В ремонтните дейности участват и местни жители на Горно Черковище, както и доброволци. Начинанието има и подкрепата на кмета на община Казанлък Галина Стоянова, както и на Старозагорския митрополит Киприан.\r\nКорпусът на черквата от външна страна е изграден от камък, като той е запазен. Антон Антонов посочи, че камъкът е взет от местност в близост до тракийски светилища, намиращи се в района на Горно Черковище. \r\nАнтонов каза още, че ще бъде обновена и иконата на свети Архангел Михаил, изографисана на входа на черквата. Тя, както и цялата иконопис вътре в храма, са дело на известния по онова време казанлъчанин зограф от Дебърската школа Петьо Ганин. Реставрирана е преди 20 години от художника Христо Генев, в момента директор на Художествената галерия в Казанлък, който е родом от Горно Черковище. Негова ще бъде и повторната реставрация на иконата, с цветна мозайка.\r\nХрамът е построен през 1884 година. Цялото село е участвало с труд и дарения. „Това не е първият храм на селото. Първият се е намирал в близост до реката, която минава през Горно Черковище и се казвал „Св. Йоан Кръстител“. През турско робство той е бил килийно училище. Поради множеството наводнения на черквата, заради близостта ѝ с реката, по предложение на свещеник Антон Буюклиев, е решено той да бъде преместен на по-добро място, където се намира днешната черква „Св. Архангел Михаил“, каза кметът Антон Антонов. По думите му камбаните на храма са уникални, изработени са в Русия, като техният звън, се чува на 15 км. извън селото. През 1965 година от Рилски манастир искат да купят тези камбани, чийто звън според легендите, има и лечебна сила. Местните обаче, правят подписка и камбаните остават в Горно Черковище до днес.\r\nСлавяна ГАЙДАРОВА", "date": "2018.02.05", "title": "Стара Загора: Реставриран бе един от най-старите храмове в Казанлъшко"}
{"url": "http://www.focus-news.net/news/2018/02/05/2485308/shumen-nagrazhdavat-otlichenite-vav-festivala-kino-v-dlan-na-10-fevruari.html", "text": "Награждават отличените във фестивала „Кино в длан”. Това съобщиха от НЧ „Добри Войников – 1856”– Шумен. Събитието ще се състои на 10 февруари в читалището. Срещата на журито с класираните участници във фестивала на мобилното кино ще се проведе от 15.30 часа в събота, а връчването на  наградите и прожекцията на наградените филми ще бъде от 17.00 часа.", "date": "2018.02.05", "title": "Шумен: Награждават отличените във фестивала „Кино в длан” на 10 февруари"}
{"url": "http://www.focus-news.net/news/2018/02/05/2485309/predstoyashti-sabitiya-v-stranata-za-6-fevruari-agentsiya-fokus.html", "text": "***\r\nПремиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София. \r\n***\r\nОт 9.00 часа в Националния дворец на културата ще се проведе Конференция по въпросите на здравословното хранене при децата. В рамките на събитието е предвидена пресконференция с начален час 10.00 ч. – зала 6, (етаж 1). В нея участие ще вземат заместник-министърът на здравеопазването Жени Начева, заместник-министърът на земеделието, храните и горите Цветан Димитров и директорът на “Обществено здраве, странознание и управление на кризи“, Главна дирекция „Здравеопазване“ към Европейската комисия Джон Райън. \r\n***\r\nОт 9.00 часа в хотел „Маринела“ (бул. „Джеймс Баучер“ 100), зала „София 1“, ще се проведе 11-то заседание на Комитета за наблюдение на Оперативна програма “Региони в растеж” 2014-2020. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие“ на Европейската комисия. \r\n***\r\nОт 14.30 часа в бизнес център „Кепитъл форт“ Българската независима енергийна борса ще представи търговската платформа „В рамките на деня“. В събитието ще участват министърът на енергетиката Теменужка Петкова, председателят на комисията за енергийно и водно регулиране Иван Иванов и др. \r\n***\r\nОт 8.30 часа в зала „Сердика“ на Гранд Хотел София ще се проведе работна закуска, в рамките на която ще бъде представен проекта Young Energy Europe.\r\n***\r\nОт 09.30 часа ще се проведе заседание на Съдийската колегия на Висшия съдебен съвет.\r\n***\r\nВ „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111, ще се проведе втория ден от 21-вия Европейски форум по екоиновации за качество на въздуха. \r\n***\r\nОт 9.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в образуване и ръководене на организирана престъпна група. \r\n***\r\nОт 9.30 часа 3 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК) – очакват се пледоарии.\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел А., Кирил Д. и Божидар Л., обвинени в образуване и ръководене на организирана престъпна група.\r\n***\r\nОт 10.00 часа 13 състав на Специализирания наказателен съд ще гледа делото срещу \r\nГриша Г., Данаил Г., Емилия Ст., Ивайло Т., Камелия М., Милко К. и др., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу \r\nМелиад Ф. и Хасан Х., обвинени в тероризъм. \r\n***\r\nОт 10.00 часа в Детския научен център \"Музейко\" ще бъде отбелязан Международният ден за безопасен интернет.\r\n***\r\nОт 11.00 часа в сградата на Централното управление на Сдружение “Самаряни”, в залата на II етаж, ще се проведе пресконференция и официално представяне на Проект “Къщата на семейството и общността”.\r\n***\r\nОт 11.00 часа в Централния военен клуб ще се състои церемонията „Пожарникар на годината“ – 2017.\r\n***\r\nОт 11.00 часа в Пресклуба на Българската телеграфна агенция ще се състои представянето на най-новото мобилно приложение, разработено от българска компания – Tesserum.\r\n***\r\nОт 11.00 часа в ИнфоЦентър София2018 (срещу Румънското посолство) София - Европейска столица на спорта и организаторите на Международния турнир по фигурно пързаляне \"София Трофи\" ще проведат пресконференция, на която ще присъстват световно известният треньор проф. Алексай Мишин, най-добрата българска състезателка Александра Фейгин, Таня Йорданова - президент на БФ по кънки и др.\r\n***\r\nОт 11.00 часа в сградата на Националния статистически институт (НСИ) ще се проведе пресконференция за представяне на резултатите от изпълнението на проекта  „Привеждане на информационните активи на НСИ в съответствие с изискванията на Евростат и миграция към ХЧО“.\r\n***\r\nОт 11.00 часа във фоайето на Държавна агенция „Електронно управление“ (ДАЕУ) по случай международния Ден за безопасен Интернет ще раздават информационни материали и ще канят минувачите да проверят нивото на кибер хигиената си с образователни игри.\r\n***\r\nОт 12.00 часа в Национален пресклуб БТА Столичната общинска агенция за приватизация и инвестиции и Българската аутсорсинг асоциация ще проведе пресконференция на тема: „Новото лице на аутсорсинг бизнеса в София и България“.\r\n***\r\nОт 13.00 часа 11 състав на Специализирания наказателен съд ще гледа делото срещу \r\n Нидал А., Алдин Н., Данаил А., Георги Ф. и др., обвинени в образуване и ръководене на организирана престъпна група.\r\n***\r\nОт 13.00 часа 4 състав на Специализирания наказателен съд ще гледа делото срещу \r\nБехчет А., Емил Б., Събин З., Венцислава М. и др., обвинени в образуване и ръководене на организирана престъпна група.\r\n***\r\nОт 13.30 часа в зала 34 в  сградата  на Софийски районен съд (СРС),  бул.  „Цар Борис III“, № 54, ще се проведе трето заседание по гражданско дело  № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ.  \r\n***\r\nОт 13.30 часа 19 състав на Специализирания наказателен съд ще гледа делото срещу \r\nИван К., Светослав Д. и Нина К., обвинени в образуване и ръководене на организирана престъпна група.\r\n***\r\nОт 13.30 часа 2 състав на Софийския градски съд ще гледа делото срещу Джон. М., Момчил М. и Иво Т. за побоя над Метин (чл. 115-118 НК ).\r\n***\r\nОт 14.00 часа 8 състав на Софийския градски съд ще гледа делото срещу Десислава Д. (пране на пари).\r\n***\r\nОт 14.00 часа в Резиденция \"Анастасия\" на ул. Славовица 51 Е ще се състои встъпителна пресконференция за представяне на целите, дейностите и очакваните резултати по Проект „Бъди Зелен=Бъди модерен=Бъди Европа”.\r\n***\r\nОт 14.00 часа 5 състав на Специализирания наказателен съд ще гледа делото срещу \r\nВенцислав С., Владимир Б., Антон Д. и др., обвинени в образуване и ръководене на организирана престъпна група.\r\n***\r\nОт 15.00 часа в централата на КТ „Подкрепа“ президентът на Конфедерацията Димитър Манолов ще открие кръгла маса на тема „Успехът и щастието на детето – резултат от ефективно партньорство“.\r\n***\r\nОт 15.00 часа в постоянната приемна на БСП – София на ул. \"Леге\" №10, етаж 1, народният представител от „БСП за България“ проф. Румен Гечев и общинският съветник Иван Таков ще бъдат на разположение на софиянци.\r\n***\r\nОт 18.00 часа в Галерия \"Сердика\" ще бъде представена изложбата \"Автограф\"- абстрактна живопис на Станка Атанасова.\r\n***\r\nОт 9.30 часа в зала „22 септември“ Общински съвет – Благоевград ще проведе извънредна сесия. \r\n***\r\nОт 18.00 часа в Градската художествена галерия ще бъде представена изложба на художника Бисер Грънчаров.\r\n***\r\nОт 11.00 часа на площад \"Атанас Сиреков\" с тържествен военен ритуал по издигане на националния флаг на Република България и флаговете на Европейския съюз и Общината ще бъдат отбелязани 140 години от освобождението на Бургас. От 11.30 часа пред паметника на Руските освободители ще се състои полагане на венци и цветя в памет на загиналите за Освобождението. От 17.00 часа във Военния клуб в Бургас ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. От 18.00 часа в Дома на писателя ще се проведе поетично-музикалния спектакъл \"140 години свещена свобода\". \r\n***\r\nОт 18.30 часа, в галерия „Арт Маркони” – Варна, ул. „Охрид” 22, ще се състои премиерата на „Между светлината и мрака”, Трета книга от поредицата „Заветът на Кана” с автор Христо Милков.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Милена Димова ще проведе приемна за граждани. \r\n*** \r\nOт 13.30 часа в директорския кабинет на МДТ „Константин Кисимов” ще се проведе пресконференция по повод новото премиерно заглавие \"Духът на поета\" от Стефан Цанев. \r\n***\r\nОт 11.00 часа пред паметника на Васил Кънчов ще бъде отбелязана годишнина от гибелта на Васил Кънчов.\r\n***\r\nОт 19.00 часа в камерна зала на ДТК ще бъде представена постановката „Летене“ от Оля Мухина.\r\n***\r\nОт 17.30 часа в Музея на фотографията и съвременните визуални изкуства в Казанлък ще бъде открита Фотографска изложба под надслов „Преди всичко България“.\r\n***\r\nОт 10.30 часа в офиса на обществения посредник ще се проведе пресконференция.  \r\n***\r\nОт 10.00 часа в сградата на Община Перник ще се проведе регулярната среща на кмета на Перник Вяра Церовска с кметовете на населени места в общината.\r\n***\r\nОт 11.00 часа в Пресклуб на БТА – Плевен Сдружение \"Учебна работилница Европа\" – Плевен организира пресконференция по повод Международният ден за безопасен Интернет.\r\n***\r\nОт 09.00 часа в зала № 10 на Окръжен съд – Пловдив продължава разглеждането на делото срещу бившия полицай Венцеслав Караджов, обвинен в убийството на своите родители.\r\n***\r\nОт 10.00 часа в Дом на културата \"Борис Христов\" ще се състои пресконференция относно стартиране на проект \"Подобряване на социалната инфраструктура в община Пловдив\" (зоната на булевардите \"Княгиня Мария Луиза\" и \"Марица - Юг\"). \r\n***\r\nОт 11.00 часа в Заседателната зала на район Южен, кметът на района Борислав Инчев ще даде информация относно бюджета на кметството за текущата година и приоритетите и  обектите, по които ще се работи. \r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.30 часа в Социално предприятие „Шивашка работилница” ще се проведе среща-дискусия на тема: „Кой печели от съществуването на социалните предприятия?”\r\n***\r\nОт 9.00 часа в сградата на Община Раковски ще се проведе Кръводарителска кампания.\r\n*** \r\nОт 14.00 часа ще се проведе заседание на Общински съвет – Смолян. \r\n***\r\nОт 14.00 часа в Сесийна зала на Община Смолян ще се проведе заседание на Общински съвет – Смолян.\r\n***\r\nОт 11.00 часа в Оперен театър ще се проведе „До Ре Ми в пелени 3“ – опера за бебоци.\r\n***\r\nОт 18.00 часа в РБ „Захарий Княжески“ ще бъде представена фотографска изложба „Аз съм българка“ – проект на младия габровски фотограф Радослав Първанов.\r\n***\r\nОт 19.00 часа в Оперен театър ще бъде представена „Сидхарта“ - Пътят към светлината и силата на човешкия дух с Мила Искренова и балет „Арабеск“.", "date": "2018.02.05", "title": "Предстоящи събития в страната за 6 февруари (Агенция „Фокус“)"}
{"url": "http://www.focus-news.net/news/2018/02/05/2485304/gd-granichna-politsiya-intenziven-e-trafikat-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. Това съобщиха от пресцентъра на ГД \"Гранична полиция\". На останалите българските гранични контролно-пропускателни пунктове трафикът е нормален.", "date": "2018.02.05", "title": "ГД \"Гранична полиция\": Интензивен е трафикът на ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/02/05/2485290/vasil-vasilev-advokat-obshtina-septemvri-nyama-nito-edin-dogovor-s-firma-v-koyato-predi-tova-kmetat-marin-rachev-e-imal-sobstvenost.html", "text": "Няма нито един договор на общината с фирма, в която преди това Марин Рачев е имал собственост. Това каза адвокатът на кмета на Септември Марин Рачев - Васил Василев по време на откритото заседание, на което се гледа искането за отстраняване от длъжност на кмета и на служителя на общината Станой Милов, предаде репортер на Агенция „Фокус“. „Марин Рачев не е човекът, който е подписал договорите. Това е възложено на зам.-кмет. Той не е извършил и разпореждането за плащане“, заяви той. „Няма кмет, който да контролира строително-ремонтни дейности. Да „седи на главата“ на инвеститорския контрол и на другите длъжностни лица, да сверява какво са измерили, колко бетон е налят и колко е размерът на изкопа“, коментира адвокатът. „Ако е вярно, че Станой Милов е подписвал документи с невярно съдържание, то служителите на които са предавани, за да се отчита работата, са в ролята на измамените според Прокуратурата“, посочи Васил Василев и допълни, че това не отговаря на правната логика. „Това е абсолютно измислено обвинение, лишено от всякаква фактическа основа“, изтъкна адвокатът и уточни, че Прокуратура разпитва комитети, неуспели кандидати за кметове и представители на опозиционни партии.\r\nБиляна ИВАНОВА", "date": "2018.02.05", "title": "Васил Василев, адвокат: Община Септември няма нито един договор с фирма, в която преди това  кметът Марин Рачев е имал собственост"}
{"url": "http://www.focus-news.net/news/2018/02/05/2485312/bozhidar-mihaylov-regionalna-sluzhba-po-zaetostta-varna-prodalzhava-tarseneto-na-pedagogicheski-kadri.html", "text": "Продължава търсенето на педагогически кадри във Варна и областта. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. „Има много обявени свободни позиции за педагози, основно преподаватели по чужди езици и по български език в горен курс. Почти всички средни училища имат езикова подготовка и всяко училище търси да назначи добри специалисти, за да предлага адекватна услуги. В сферата на търговията има голямо търсене, в последно време има търсене в сферата на строителството заради предстоящите ремонти, които ще се извършват във Варна и областта“, заяви Божидар Михайлов. По думите му за IT сектора и за сферата на здравеопазването също има сериозно търсене на кадри.\r\n„С оптимизъм започваме годината и по отношение на туристическия сезон и по отношение на икономическата активност на фирмите. Има много голям брой обявени работни места, а безработните във Варна намаляха. Във Варна безработицата е 3% и не може да се задоволи търсенето на по-голямата част от работодателите“, отбеляза Божидар Михайлов.\r\nМарияна ВАЛЕНТИНОВА", "date": "2018.02.05", "title": "Божидар Михайлов, Регионална служба по заетостта – Варна: Продължава търсенето на педагогически кадри"}
{"url": "http://www.focus-news.net/news/2018/02/05/2485292/otmenena-e-gripnata-epidemiya-na-teritoriyata-na-sofiyska-oblast.html", "text": "От днес се отменя грипната епидемия в областите Софийска област, Бургас и Видин. Това съобщиха от пресцентъра на Министерството на здравеопазването. На територията на трите области отпада забраната за провеждане на детските и женските консултации, свижданията в лечебните заведения за болнична помощ и поставянето на имунизации. Грипната епидемия се отменя и на територията на община Габрово. На територията на община Сливен грипната епидемия се отменя от 6 февруари 2018 г. \r\nЗаради висока епидемична заболяемост грипната епидемия на територията на област Монтана се удължава до 11 февруари 2018 г. Занятия във всички учебни заведения в областта се преустановяват до 9 февруари, включително. \r\nУдължена е и грипната епидемия на територията на област Русе. Учебните занятия в областта се възстановяват от 7 февруари 2018 г.  Всички останали противоепидемични мерки остават в сила до второ нареждане. \r\nС цел ограничаване на заболяемостта от грип на територията на общините Свиленград и Тополовград от 6 февруари 2018 г. до 9 февруари 2018 г., включително, се преустановяват детските и женски консултации, имунизациите и профилактичните прегледи, плановите операции и свижданията в лечебните заведения.", "date": "2018.02.05", "title": "Отменена е грипната епидемия на територията на Софийска област"}
{"url": "http://www.focus-news.net/news/2018/02/05/2485310/ep-debat-s-dragi-otnosno-investitsiite-badeshteto-i-podkrepata-na-bankite.html", "text": "Подкрепата на ЕЦБ за банките все още не се отразява на реалната икономика и растежът остава неравномерен, съобщи пресслужбата на Европейския парламент.\r\nДепутатите ще обсъдят това по време на дебат с председателя на ЕЦБ в понеделник от 18:00 ч. българско време. \r\nГодишният доклад на Европейската централна банка за 2016 г. ще се гласува във вторник. \r\nМожете да проследите дебата по време на пленарното заседание чрез EP Live и EbS+.", "date": "2018.02.05", "title": "ЕП: Дебат с Драги относно инвестициите, бъдещето и подкрепата на банките"}
{"url": "http://www.focus-news.net/news/2018/02/05/2485299/ivanka-chakalska-kmet-na-selo-krupnik-festivalat-simitliya-drevnata-zemya-na-kukerite-pokazva-che-traditsiite-na-kukerstvoto-shte-sa-zhivi-i-zanapred.html", "text": "Фестивалът „Симитлия – Древната земя на кукерите“ показва, че традициите на кукерството ще са живи и занапред. Това каза за Радио „Фокус“ – Пирин Иванка Чакалска, кмет на село Крупник. По думите ѝ жителите на селото ще участват на игрите и през следващата година. „Задължително ще участваме на 16-ия фестивал и съм сигурна, че пак ще се представим много подобаващо. По-вероятно е да продължим да представяме българщината на младите и да пазим изконните традиции“, каза още Чакалска. Тя изказа благодарност към организаторите на фестивала за перфектните условия, които създава, за да може фестивалът да протече спокойно и безпроблемно. „Благодаря и затова, че дадоха награда „За принос в организацията и развитието на фестивала“ в памет на Виолета Айкова, която беше един страхотен организатор. Радостно е, че това отличие отново бе дадено на нашата група. Благодаря и на обединителят на жителите на Община Симитли Апостол Апостолов. На него искам да пожелая да бъде здрав и упорит, да продължава да работи за развитието на общината с този висок професионализъм“, коментира Чакалска. Тя пожела на кметът на Симитли Апостол Апостолов да продължава да съхранява всички традиции в Община Симитли.\r\nЛивия НИНОВА", "date": "2018.02.05", "title": "Иванка Чакалска, кмет на село Крупник: Фестивалът „Симитлия – Древната земя на кукерите“ показва, че традициите на кукерството ще са живи и занапред"}
{"url": "http://www.focus-news.net/news/2018/02/05/2485314/plovdiv-oblastniyat-upravitel-zdravko-dimitrov-svikva-rabotna-sreshta-za-napredaka-na-proektite-svarzani-s-patnata-infrastruktura.html", "text": "Областният управител на Пловдив Здравко Димитров свиква работна среща за напредъка на проектите, свързани с пътната инфраструктура на Пловдив и областта. Това съобщиха за Радио „Фокус”- Пловдив от Областната администрация. Ще бъдат дискутирани темите за изпълнението на скоростен път Пловдив-Асеновград, локалните платна на пътя Пловдив-Асеновград, кръговото кръстовище на изхода на Пловдив в посока Асеновград, югоизточния обходен път на Пловдив (до Скобелева Майка), югозападния обходен път на Пловдив (Околовръстно шосе).\r\nНа работната среща, която ще се проведе на 7 февруари, от 10.00 часа в Областната администрация, ще присъстват председателят на УС на АПИ – инж. Дончо Атанасов, директорът на Областно пътно управление – Пловдив – Петър Попов, представители на фирмата изпълнител на разширението на пътя Пловдив – Асеновград, кметове, архитекти и експерти от Областна администрация – Пловдив.\r\nВеднага след срещата ще се проведе и пресконференция.", "date": "2018.02.05", "title": "Пловдив: Областният управител Здравко Димитров свиква работна среща за напредъка на проектите, свързани с пътната инфраструктура"}
{"url": "http://www.focus-news.net/news/2018/02/05/2485315/pregled-na-mezhdunarodnite-novini-do-19-chasa-agentsiya-fokus.html", "text": "Последните данни на Европейската организация за подкрепа на искащите убежище (EASO) показват, че в периода от 2011 до 2017 година в Европа са пристигнали 5,136,383 мигранти.\r\nСпоред данните на EASO: 303,105 молби за предоставяне на убежище са одобрени през 2011 година, 335,365 през 2012-а, 431,000 през 2013-а, 660,000 през 2014-а, 1,4 милиона през 2015-а, 1,3 милиона през 2016-а и 706,913 през 2017-а.\r\nПовечето от молбите са на граждани от Сирия, Ирак, Афганистан и Пакистан. Останалите в топ 10 са държави от Третия свят. Единствените изключения в списъка са мигрантите, дошли от Албания.\r\nДокато мигрантската криза далеч не е свършила, бройката показва бързо променящата се демографска картина в Европа, смятат от Protothema. Според редакцията, лошите новини са, че бройката може да е много по-голяма, тъй като множество бежанци не са официално регистрирани.\r\nОт гръцкия вестник добавят, че големият брой (нелегални) мигранти е причина интеграцията им да е изключително трудна и капсулирани и паралелни общности вече са се появили в няколко европейски страни.\r\n*** Новата Европейска стратегия за разширяване към Западните Балкани, която трябва да бъде одобрена във вторник, не предлага европейска перспектива на Косово, пише албанското електронно издание.\r\nЕвропейската комисия има намерение да потвърди перспективите за приемане на Сърбия и Черна гора до 2025 година. Според проектостратегията, копие от която е на разположение на изданието, Косово се споменава единствено в контекста на диалога със Сърбия. Белград е помолен да нормализира отношенията си с Косово най-късно до края на 2019 година, за да може да се присъедини към ЕС.\r\nGazeta Express смята, че Косово ще чака неопределено време, за да получи статут на „потенциален кандидат за присъединяване към ЕС“. Заради разделението сред страните-членки на Съюза (пет европейски страни отказват да признаят Косово),  заради липсата на прогрес в много области и обтегнатите отношения между косовските институции и ЕС, Брюксел е решил да не включва Прищина в новата си стратегия, написана от ЕК. Дори формулировката „европейска перспектива“, изтичаща от решенията на срещата на върха на Съюза в Солун през 2003 година, не е в текста на документа от 2018 година. Косово е споменато единствено в контекста на отношенията му със Сърбия, като ЕС отчаяно се опитва да направи Сърбия членка на Блока, пише изданието.\r\nНаскоро косовските власти отбелязаха, че се подготвят да кандидатстват за статут на кандидат до края на 2018 година, но миналата седмица Испания, една от петте страни, които не признават независимостта на Косово, обяви, че ще блокира подобна инициатива, като уточни, че страната може да стане част от ЕС само като част от Сърбия, пишат още от албанското издание.\r\nНо какво предлага Европейската стратегия за разширяване на Косово, пита Gazeta Express.\r\nРедакцията отбелязва, че в един от параграфите се споменава, че ЕС ще реши дали да даде статут на кандидат за присъединяване на Босна и Херцеговина до края на 2019 година. Същият период е споменат като краен срок за нормализиране на отношенията между Прищина и Белград. „Сърбия и Косово трябва най-късно до тогава да са постигнали нормализация на отношенията си, което може да отвори пътя за по-нататъшен задоволителен прогрес на Косово по пътя към европейска интеграция – тази част ще бъде обновена, когато графикът на диалога стане по-ясен“, се отбелязва в параграфа, отнасящ се до Косово.\r\n*** Главният преговарящ за Брекзит от страна на Европейския съюз Мишел Барние заяви в понеделник, че търговските бариери са неизбежни за Великобритания, след като тя излезе от Съюза, единния пазар и митническия съюз, както планира да направи.\r\n„Без митническия съюз и извън единния пазар, бариерите пред търговията са неизбежни. Дойде време да се направи избор“, заяви Барние след преговорите с министъра по въпросите на Брекзит на Великобритания Дейвид Дейвис.\r\n*** Министрите на външните работи на Русия и Сърбия Сергей Лавров и Ивица Дачич са обсъдили в понеделник по време на телефонен разговор графика на двустранните контакти и  мероприятия. Това съобщиха от руското външно ведомство.\r\n„В хода на беседата е подчертана взаимната готовност за всестранно развитие и укрепване на сътрудничеството между Русия и Сърбия. Обсъден е графикът на руско-сръбските контакти и двустранни мероприятия, както и актуални въпроси от взаимодействието в международните структури“, отбелязват от министерството, като добавят, че разговорът се е състоял по инициатива на сръбската страна.\r\n***Президентът на Русия Владимир Путин подписа Федерален Закон за ратификация на споразумението между Русия и Южна Осетия за реда на влизане на отделни подразделения от въоръжените сили на републиката в състава на Въоръжените сили на Русия. Съответстващия документ е публикуван на официалния портал за юридическа информация на Русия, предава .\r\nСъгласно документа, гражданите на Република Южна Осетия ще преминават служба на законни основания и доброволно в състава на четвърта руска военна база. Освен другото, е предвидено гражданите, преминали служба във въоръжените сили на една от страните, да се освобождават от призив за военна служба в армията на другата.\r\n*** НАТО се готви за провеждането на ново заседание на Съвета Русия-НАТО. Това заяви генералният секретар на Алианса Йенс Столтенберг.\r\n„Готвим се за ново заседание на Съвета Русия-НАТО. Процесът върви, но засега няма конкретна дата“, отбеляза Столтенберг. „Поддържаме контакти с членовете на руската делегация при НАТО, но дневния ред на срещата също не е определен“.\r\nГенералният секретар подчерта, че НАТО смята, че е важно да поддържа диалога с Русия по линия на Съвета. Според неговите думи, от лятото на 2016 години са проведени вече шест срещи между високопоставени представители на Алианса и Русия. Преди това диалогът беше прекъснат за две години, но от Организацията са стигнали до извода, че трябва да възобновят контактите с Москва.\r\n„Това е труден диалог, но именно по тази причина той е толкова важен. Обсъждаме теми, свързани с Украйна, както и въпроси за прозрачността и намаляването на рисковете, което е особено важно във връзка с увеличаването на броя на ученията и разширяването на военното присъствие около нашите граници“, отбеляза Столтенберг, като напомни за необходимостта да се уважават положенията на Виенския документ на ОССЕ за мерките по укрепването на доверието и сигурността.\r\n***Речта на неделния митинг „Македония“ в гръцката столица Атина, дадена от композитора-ветеран Микис Теодоракис, уважаван от мнозина заради съпротивата си срещу гръцката хунта, предизвика широк дебат в понеделник.\r\n„Ако се предадем, оставяме вратите отворени за трагична историческа лъжа, която може да влезе вътре и да остане завинаги“, заяви 92-годишният музикант пред тълпата на площад Синтагма в неделя, визирайки преговорите между Атина и Скопие за името на Македония с посредничеството на ООН.\r\n„Има само една Македония“, добави той. „Тя е била, е и ще бъде единствено гърцка“.\r\nВ коментарите си пред държавна телевизия, говорителят на правителството Димитрис Цанакопулос обвини Теодоракис, че е „възприел нетолерантни и политически екстремни позиции“.\r\n„Не вярвам, че той направи правилен избори да говори, както го направи, по време на митинга“, заяви Цанакопулос, като добави, че не е сигурен дали позоваването на Теодоракис за „ляв фашизъм“ се е отнасяло до самия него и неговото минало.\r\nПравителственият говорител отбеляза също парадокса, че привържениците на екстремно-дясната партия „Златна зора“ за приветствали речта на композитора.\r\nМинистърът на околната среда Сократис Фамелос също е изразил неудоволствието си от речта на Теодоракис, озовавайки се за нея като за „негативен момент“ в собствената му история. „Естествено, не съм съгласен с нито една част от речта му“, добави Фамелос.\r\nТой намекна още, че присъствието на изтъкнатия композитор на протеста на крайно-десните „легитимира крайно-дясната риторика“.\r\nГоворителят на СИРИЗА Христос Мантас заяви пред гръцкото радио Real FM, че се чувства „огорчен“ от речта и от факта, че човекът, който се е борил за левите идеи (Теодоракис) и който се е борил срещу фашизма е станал символ за хора, които не споделят тези идеи.\r\nКметът на Солун Янис Бутарис пък заяви пред телевизия Skai, че речта не Теодоракис е „подстрекателска“. „Не мисля, че той изобщо трябваше да е там“, добави градоначалникът\r\n*** „Продължавам, с чиста съвест и отговорност, да преговарям за доброто на родината“, заяви министърът на външните работи на Гърция Никос Коциас чрез съобщение в Туитър във връзка с неделните протести в Атина. С това той потвърди позицията на правителството в Атина, че няма да се влияе от демонстрациите срещу употребата на термина „Македония“ в бъдещо споразумение за името на бившата югорепублика.\r\nПротестите са демократично право, но не трябва да влияят на преговорите, смята вицепремиерът по европейските въпроси на Македония Буяр Османи. Предизвикателствата по пътя на сложните въпроси са нормално нещо, добави още той.\r\n„Важното е, че имаме правителства, които са решени да намерят разрешение. Те трябва да останат спокойни и упорити в намирането на решение, независимо от предизвикателствата, пред които сме изправени по пътя. Сега е моментът да се вземат справедливи решения, а не лесни решения \",подчерта Османи.\r\nСпоред премиера на Гърция Алексис Ципрас, вчерашните протести в Атина са били под очакванията на организаторите, които са заявили масовост, която за Ципрас е останала просто пожелателна. Гръцкият премиер смята, че тези, които са останали по домовете си, са наясно, че важните въпроси на външната политика не се решават с толерантност и фанатизъм.\r\nОт „Телма“ са на мнение, че и международните медии са възприели позицията, че протестите в Гърция са абсурдни. Немското издание Шпигел е публикувало позицията на специалиста по Източна Европа Щефан Требст, който заявява, че Гърция е член на НАТО и ЕС в продължение на години и поради това страхът за сигурността й след решаването на проблема с името със северната му съседка е неоснователен.\r\nИ \"Файненшъл таймс\" отбелязва, че известни личности от гръцкото общество са били част от демонстрациите и са пеели националистически послания. Написано е, че консервативните политици, десните популисти и митрополитите са били начело.\r\nРазлични са цифрите за масата на вчерашния протест. Според полицията те са 140 хиляди души, а организаторите твърдят, че има 1,5 милиона души.\r\n*** Нидерландия обяви, че изтегля своя посланик от Анкара и ще отнеме на Турция правото да разполага със свой представител в страната. \r\nОтношенията между двете държави са на ниско ниво от миналата година, когато нидерландски официални лица не позволиха на турски министър да присъства на митинг, провеждан в навечерието на изборите в страната. Външният министър на Нидерландия заяви, че въпреки разговорите с Анкара, „не постигнахме съгласие относно това как да нормализираме отношенията си“.", "date": "2018.02.05", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/02/05/2485256/ministar-neno-dimov-nuzhni-sa-speshni-resheniya-za-namalyavane-na-zamarsyavaneto-na-vazduha.html", "text": "Министърът на околната среда и водите Нено Димов откри 21-вия Европейски форум за екоиновации, предаде репортер на Радио \"Фокус\". „За мен и експертите ми е особена чест да председателстваме съвета по околна среда по време на  първото председателство на България. Качеството на въздуха е един от нашите приоритети и тема на днешната конференция. Тема за чистотата на въздуха е не само актуална не само в национален, но и в европейски световен мащаб. Качеството на въздуха е качество на живот. Въздухът не признава държавни граници, няма работно време –всички се нуждаем от него всяка минута. За това ми се иска да мислим за задачата като днешната като спешна задача. Когато става въпрос за проблемите на околната среда обикновено подхождаме стратегически и планираме дългосрочно“, коментира министър Димов. \"Целта на днешния форум е да събере различните интелектуални, политически и бизнес пътеки в един фокус. В момента тече първото събитие на високо ниво в рамките на българското председателство – това е екофорумът, който българското председателство организира съвместно с европейската комисия. Екоиновациите са приоритет на тройката Естония, България, Австрия. В рамките на този приоритет България постави като акцент екоиновациите в сферата на замърсяването на въздуха, или по-точно на чистотата на въздуха, имайки предвид, че това е един от най-сериозните проблеми пред всички европейски граждани. По проучване в ЕС това е проблем номер две, заедно с проблема за отпадъците и за водата, които са следващите. Това са може би едни от проблемите, които са разпознати като качеството на живот на европейските  граждани . Преди девет месеца казах, че това ще бъде приоритет на Министерството на околната среда и водите в рамките на моя мандат, а също така и поехме лидерството в рамките на ЕС по време на българското председателство. Това ще бъде и основна тема на неформалната среща на министрите през месец април и ще продължи да бъде един от основните проблеми, имайки предвид  значимостта му за качеството на живот на всички европейски граждани“, коментира министър Димов. Той обясни, чеса били определени 250 души по таргет да бъдат поканени и да участват в днешния форум, а регистрираните са почти 500 - два пъти по-голям интерес от колкото е очаквано.„Решаването на проблема с чистотата на въздуха с традиционни средства очевидно не може да бъде устойчиво във времето. Ние си даваме за сметка, че битовото отопление е един от основните проблеми, че изгарянето на твърдо гориво особено с ниско качество има директно влияние върху качеството на въздуха. Едно от нещата, които се очакват да бъдат постигнати чрез този форум са краткосрочни решения, но най-вече дългосрочни решения за чисто отопление, каза министър Нено Димов.\r\nНа събитието присъстваха Ивелина Василева, председател на комисията по околната среда и водите, Искра Михайлова, член на европейския парламент и председател на Комисията по регионално развитие, както и генералния директор, Генерална дирекция по околна среда на Европейската комисия Даниел Кайеха Креспо. Видеосъобщение, отправено към всички гости, направи еврокомисарят по околната среда, морско дело и рибарство Кармену Вела.\r\nЙоланда ПЕЛОВА", "date": "2018.02.05", "title": "Министър Нено Димов: Нужни са спешни решения за намаляване на замърсяването на въздуха"}
{"url": "http://www.focus-news.net/news/2018/02/05/2485313/protothema-nad-5-miliona-migranti-sa-poluchili-ubezhishte-v-evropa-prez-poslednite-7-godini.html", "text": "Последните данни на Европейската организация за подкрепа на искащите убежище (EASO) показват, че в периода от 2011 до 2017 година в Европа са пристигнали 5,136,383 мигранти, пише електронното издание на гръцкия вестник Protothema.\r\nСпоред данните на EASO: 303,105 молби за предоставяне на убежище са одобрени през 2011 година, 335,365 през 2012-а, 431,000 през 2013-а, 660,000 през 2014-а, 1,4 милиона през 2015-а, 1,3 милиона през 2016-а и 706,913 през 2017-а.\r\nПовечето от молбите са на граждани от Сирия, Ирак, Афганистан и Пакистан. Останалите в топ 10 са държави от Третия свят. Единствените изключения в списъка са мигрантите, дошли от Албания.\r\nДокато мигрантската криза далеч не е свършила, бройката показва бързо променящата се демографска картина в Европа, смятат от Protothema. Според редакцията, лошите новини са, че бройката може да е много по-голяма, тъй като множество бежанци не са официално регистрирани.\r\nОт гръцкия вестник добавят, че големият брой (нелегални) мигранти е причина интеграцията им да е изключително трудна и капсулирани и паралелни общности вече са се появили в няколко европейски страни.\r\nПревод и редакция:", "date": "2018.02.05", "title": "Protothema: Над 5 милиона мигранти са получили убежище в Европа през последните 7 години"}
{"url": "http://www.focus-news.net/news/2018/02/05/2485317/dobrich-hudozhestvenata-galeriya-i-obshtinata-organizirat-prez-mesets-may-eksperimentalni-rabotilnitsi-posveteni-na-temata-za-hlyaba.html", "text": "Художествената галерия ще бъде партньор на Общината през месец май в организирането на експериментални работилници, посветени на темата за хляба. Това заяви Недко Недков, уредник в Художествената галерия в Добрич, която е партньор на Община град Добрич по проекта „Хлябът, който ни свързва“, предаде кореспондентът на Радио „Фокус” – Варна. Това ще се случи на 19 май, когато ще се състои еднодневен празник на хляба на площад „Свобода“. Датата съвпада и с една друга културна инициатива, на която домакин ще бъде галерията – Нощта на музеите. „Нашата набрала вече популярност „Работилница за въображение“ ще бъде по някакъв начин представена на центъра с работата с децата, което по-късно ще бъде прехвърлено в залите на галерията“, посочи Недко Недков. Той припомни, че галерията работи от години по темата. Има специализирана зала, наречена „Златото на Добруджа“, където основен акцент в експозицията е темата за хляба, как се произвежда, с труда на добруджанеца, което екипът на галерията вярва, че ще е интересно за широката публика. Тази експозиция ще бъде част от музейния тур, представящ темата за хляба въобще в историята и културата на региона.\r\nЖулиета НИКОЛОВА", "date": "2018.02.05", "title": "Добрич: Художествената галерия и Общината организират през месец май експериментални работилници, посветени на темата за хляба"}
{"url": "http://www.focus-news.net/news/2018/02/05/2485318/burgas-otkrivat-izlozhbata-v-imeto-na-dragotsennoto-ni-otechestvo-po-povod-osvobozhdenieto-na-grada-6-fevruari.html", "text": "Във връзка с отбелязване на Освобождението на Бургас на 6 февруари и 150 години от смъртта на Хаджи Димитър и Стефан Караджа в Историческата експозиция на РИМ-Бургас ще бъде открита изложбата „В името на драгоценното ни Отечество“. Тя е посветена на двамата бележити воеводи и пристига от Регионален исторически музей Сливен. Това съобщиха от Регионален исторически музей-Бургас.\r\nВ информационни табла са представени определящи етапи в житейския и духовен път на израстването им. Обръща се внимание на родното място и семейството на всеки от тях; на хайдушкия период от дейността на Хаджи Димитър; на Белградската легия и участието на Караджата в нея, като е подчертана ролята на Г.С.Раковски и неговото влияние върху цяло поколение активни дейци на националноосвободителното ни движение през 60-те години на ХІХ в.\r\nВажно място в изложбата е отделено на създаването и дейността на обединената чета от 1868 г. – показани са част от нейните идеолози, част от щаба на четата, от документалните свидетелства, достигнали до наши дни.\r\nИзложбата ще може да бъде видяна в Бургас от 6 февруари до 3 март.\r\nГражданите и гостите на града могат да разгледат още една нова изложба в експозициите на Регионалния музей. Любопитната изложба „Светлописците на Шумен” на РИМ Шумен гостува в Етнографския музей (ул. „Славянска“ 69). Тя проследява развитието на фотографското изкуство от края на XIX до средата на ХХ в. Изложени са материали свързани с фотографското дело, като изключителна заслуга за неговото развитие има известната шуменска фамилия Маркарян.", "date": "2018.02.05", "title": "Бургас: Откриват изложбата „В името на драгоценното ни Отечество“ по повод Освобождението на града - 6 февруари"}
{"url": "http://www.focus-news.net/news/2018/02/05/2485321/afp-datskite-sotsialdemokrati-poiskaha-ogranichavane-na-nezapadnite-migranti-v-es.html", "text": "Социалдемократическата партия на Дания, част от лявата опозиция и най-голямата политическа организация в страната, предложи ограничаване на броя на „незападните“ мигранти, които се приемат в ЕС, предава AFP.\r\n„Искаме да въведем лимит на броя на незападните чужденци, които могат да дойдат в Дания“, заяви Мете Фредриксен, председател на лявата партия. Социалдемократите публикуваха 44-страничен документ по въпроса, в който е отделено най-голямо внимание на бежанците от Африка.\r\n„Искаме да реформираме нашата система за даване на убежище на бежанци, чрез създаването на центрове за прием в някоя страна извън границите на ЕС, освен другите мерки“, пише в документа.\r\nПревод и редакция:", "date": "2018.02.05", "title": "AFP: Датските социалдемократи поискаха ограничаване на „незападните“ мигранти в ЕС"}
{"url": "http://www.focus-news.net/news/2018/02/05/2485307/gazeta-express-novata-strategiya-za-razshiryavane-na-es-ne-dava-evropeyska-perspektiva-na-kosovo-predi-2025-godina.html", "text": "Новата Европейска стратегия за разширяване към Западните Балкани, която трябва да бъде одобрена във вторник, не предлага европейска перспектива на Косово, пише албанското електронно издание, базирано в Косово Gazeta Express.\r\nЕвропейската комисия има намерение да потвърди перспективите за приемане на Сърбия и Черна гора до 2025 година. Според проектостратегията, копие от която е на разположение на изданието, Косово се споменава единствено в контекста на диалога със Сърбия. Белград е помолен да нормализира отношенията си с Косово най-късно до края на 2019 година, за да може да се присъедини към ЕС.\r\nGazeta Express смята, че Косово ще чака неопределено време, за да получи статут на „потенциален кандидат за присъединяване към ЕС“. Заради разделението сред страните-членки на Съюза (пет европейски страни отказват да признаят Косово),  заради липсата на прогрес в много области и обтегнатите отношения между косовските институции и ЕС, Брюксел е решил да не включва Прищина в новата си стратегия, написана от ЕК. Дори формулировката „европейска перспектива“, изтичаща от решенията на срещата на върха на Съюза в Солун през 2003 година, не е в текста на документа от 2018 година. Косово е споменато единствено в контекста на отношенията му със Сърбия, като ЕС отчаяно се опитва да направи Сърбия членка на Блока, пише изданието.\r\nНаскоро косовските власти отбелязаха, че се подготвят да кандидатстват за статут на кандидат до края на 2018 година, но миналата седмица Испания, една от петте страни, които не признават независимостта на Косово, обяви, че ще блокира подобна инициатива, като уточни, че страната може да стане част от ЕС само като част от Сърбия, пишат още от албанското издание.\r\nНо какво предлага Европейската стратегия за разширяване на Косово, пита Gazeta Express.\r\nРедакцията отбелязва, че в един от параграфите се споменава, че ЕС ще реши дали да даде статут на кандидат за присъединяване на Босна и Херцеговина до края на 2019 година. Същият период е споменат като краен срок за нормализиране на отношенията между Прищина и Белград. „Сърбия и Косово трябва най-късно до тогава да са постигнали нормализация на отношенията си, което може да отвори пътя за по-нататъшен задоволителен прогрес на Косово по пътя към европейска интеграция – тази част ще бъде обновена, когато графикът на диалога стане по-ясен“, се отбелязва в параграфа, отнасящ се до Косово.\r\nПревод и редакция:", "date": "2018.02.05", "title": "Gazeta Express: Новата стратегия за разширяване на ЕС не дава „европейска перспектива“ на Косово преди 2025 година"}
{"url": "http://www.focus-news.net/news/2018/02/05/2485316/ministar-ekaterina-zaharieva-prie-maltiyskiya-si-kolega.html", "text": "България и Малта споделят много общи позиции и могат само да надграждат отношенията си, като развиват двустранната търговия и обменят повече туристи и студенти. С това послание заместник министър-председателят и министър на външните работи Екатерина Захариева се обърна към госта си Кармело Абела, министър на външните работи и насърчаване на търговията на Малта. Това съобщиха от пресцентъра на Министерство на външните работи (МВнР).\r\n„Благодаря за гостоприемството, Катерина! Поздравявам България за отлично свършената работа по линия на Председателството на Съвета на ЕС. За нас ще бъде удоволствие да продължим да работим съвместно през идните 5 месеца“, заяви от своя страна първият дипломат на Малта. Кармело Абела е част от официална делегация, ръководена от президента на Република Малта Мари-Луиз Колейро Прека, която е на посещение в България. \r\n„Скъпи Кармело, радвам се да те посрещна в София и само след седмица да да те приветствам отново на неформалната среща Гимних на външните министри от ЕС в рамките на Българското председателство. Благодаря ти за приятелството и затова, че споделяше с мен и сега, и докато бях правосъден министър опита, който имате с Председателството“, каза министър Захариева. \r\nВицепремиерът подчерта, че двете страни има много общи позиции и по най-важните теми от европейския дневен ред. На срещата си днес министрите обсъдиха въпросите, свързани с Брекзит, бъдещето на Съюза, преговорите за следващия бюджет на ЕС, миграционна политика. \r\nПо време на разговорите министър Абела подчерта подкрепата на Малта за един от основните приоритети на Българското председателството - европейската перспектива за Западните Балкани. \r\n„Единственият шанс за стабилност и просперитет на региона е европейската перспектива. Този приоритет не трябва да бъде забравен след нашето Председателство и се надявам това да бъде дългосрочен ангажимент на ЕС“, каза първият дипломат на България. \r\nПо темата за Брекзит Захариева подчерта, че се надява единството на 27-те в първата фаза на преговорите да продължи и в следващия етап. Двамата се съгласиха, че постигането на по-широко споразумение за бъдещите отношения с Обединеното Кралство, което излиза извън границите на търговията и сигурността, ще съответства на важното стратегическо значение на страната в Европа. \r\n„Трябва първо да проведем дебат за това коя политика има най-висока добавена стойност за всички страни членки и най-вече за гражданите на Съюза и едва тогава да говорим за разпределението на финансови средства“, отбеляза Захариева по темата за следващата Многогодишна финансова рамка на ЕС. Тя допълни, че за България политиките на солидарност и сближаване са основни за смисъла на европейския проект и ключови за успеха му. \r\nПо темата за миграционната политика двамата министри се съгласиха, че граничните държави, които са на първа линия не трябва да понасят сами цялата тежест и отговорност. Нужна е солидарността на всички страни членки.", "date": "2018.02.05", "title": "Министър Екатерина Захариева прие малтийския си колега"}
{"url": "http://www.focus-news.net/news/2018/02/05/2485320/sliven-tri-proekta-odobri-za-finansirane-obshtinski-fond-kultura.html", "text": "Три проекта одобри за финансиране Общински фонд „Култура“, съобщиха от фонда. Експертният състав на фонда разгледа и оценени общо шест проекта. Три от тях са одобрени за финансиране, а другите три бяха отложени за следващата сесия.\r\nПървият одобрен за финансово подпомагане проект е „Фрагменти II“ с вносители – Велин Динев, Веселин Дамянов – Вес, Благовеста Желязкова, Стефко Кънев, Елеонора Терзиева – 3 000 лв. Вторият е „120 години от рождението на художника Добри Добрев 1898 – 1973“, постъпил от Иванка Добрева – Драгостинова – 4 900 лв. Пети международен фестивал на изкуствата „Магията на вятъра“ 2018 е третият проект, който ще бъде финансиран с 2 000 лв. Вносител на проекта е Държавен куклен театър – Сливен.\r\nОтложените проекти са „Дни на отворените ателиета“ от Дружество на художниците, „Алманах на сливенските художници“ от ДЗЗД Младежки клуб „Заедно Сливен“ – Антон Иванов, Том II на книгата „Сливенци“ – Сдружение „Мати Болгария – Сливен“.\r\nЕкспертният състав на комисията реши подкрепените проекти да се задължават на видно място във всички рекламни, печатни материали и съобщения в медиите, да упоменат спомоществователството на Общински фонд „Култура“ в реализацията на проекта, чрез следния текст или изявление: „Проектът е реализиран с финансовата подкрепа на Общински фонд „Култура“ – Сливен.\r\nСъщите изисквания ще се отнасят и при последващи реализации на подкрепен от фонда проект, за авторите и бенефициентите по проекта. Тези изменения, заедно с одобрените проекти, ще бъдат внесени за разглеждане и утвърждаване на следващата сесия на Общинския съвет.\r\nФондът е създаден през 2015 година. Негова основна цел е да оказва финасова помощ на организации и творци в създаването на продукти в областта на културата в различните й аспекти, които  са на сливенска тематика. Те могат да бъдат  художествени произведения, документални филми, изследователски трудове, творчески продукти на млади сливенски дарования и др.", "date": "2018.02.05", "title": "Сливен: Три проекта одобри за финансиране Общински фонд „Култура“"}
{"url": "http://www.focus-news.net/news/2018/02/05/2485319/moskovskiy-komsomolets-predizvikatelstvo-za-rusiya-gotvyat-sarbiya-i-cherna-gora-za-evrointegratsiya.html", "text": "Във вторник, 6 февруари, комисарят по политиката на съседство и разширяването на Европейския съюз Йоханес Хан трябва да представи стратегията на ЕС за Балканите. Още през ноември той заяви, че страните-членки трябва да са в готовност да разгледат въпроса за влизане на нови страни в Съюза. В частност, главните кандидати са: Албания, Македония, Сърбия, Черна гора и Босна и Херцеговина, особен интерес предизвиква ситуацията около възможното присъединяване на Македония. Гърция има намерение да блокира нейното влизане в „общоевропейския дом“, ако тя не смени името си, тъй като в Гърция има провинция с аналогично название. В тази връзка Македония реши да проведе общонационален референдум по въпроса за преименуването на републиката, пише руското издание „Московский комсомолец“.\r\nВ случай, че разширението на блока се получи според съществуващия план, то ще стане най-мащабното в историята на Съюза, пише руското издание.\r\n„Московский комсомолец“ потърси за коментар по въпроса старшия научен сътрудник към ИМЕМО на Руската академия на науките, завеждащ сектора за изследвания на Европейския съюз Юрий Кавашин. Според експертът страните, които са във фокусът на това разширение са Сърбия и Черна гора.\r\nСпоред Кавашин перспективите за присъединяване пред Босна и Херцеговина са далечни. Той намира за достойно да се отбележи, че в новата стратегия изобщо не се споменава за Турция.\r\nНай-много внимание в материала е отделено на спора за името на Македония между Атина и Скопие и европейските перспективи на бившата югорепублика.\r\nЦелият материал на руското издание ще бъде публикуван в секция „Анализи“ на страницата на Агенция „Фокус“ след 00:00 часа на 6 февруари.\r\nПревод и редакция:", "date": "2018.02.05", "title": "„Московский комсомолец“: Предизвикателство за Русия: Готвят Сърбия и Черна Гора за евроинтеграция"}
{"url": "http://www.focus-news.net/news/2018/02/05/2485323/sport-rafael-nadal-se-zavrashta-na-korta-na-26-fevruari-v-akapulko.html", "text": "Водачът в световната ранглиста по тенис Рафаел Надал потвърди, че ще бъде готов да се завърна на корта за турнира в мексиканския курорт Акапулко, който започва на 26 февриари. Надал се възстановява от мускулна травма, която го принуди да се откаже на четвъртфиналите на Откритото първенство на Австралия миналия месец. Ако иска да запази водачеството си в ранглистата, испанецът трябва да стигне най-малко до полуфиналите на турнира в Акапулко.", "date": "2018.02.05", "title": "Спорт: Рафаел Надал се завръща на корта на 26 февруари в Акапулко"}
{"url": "http://www.focus-news.net/news/2018/02/05/2485328/alsat-m-makedoniya-gratskiyat-prezident-predupredi-albaniya-da-bade-vnimatelna-ako-iska-v-es.html", "text": "Президентът на Гърция Прокопис Павлопулос изостри тона към Албания по въпроса за албанското малцинство в Гърция (чамите) и я предупреди „да бъде внимателна“, предава излъчващата на албански скопска телевизия „Алсат – М“.\r\nГръцкият президент призова Албания да спазва законите, човешките и имотните права, както и правата на гръцкото малцинство в Албания.\r\nПавлопулос заяви, че чамите са част от „нацистката жестокост по време на Втората световна война“ и заяви, че е немислимо албанското ръководство да поставя този въпрос.\r\n„Освен факта, че този въпрос не съществува, по-добре е Албания да не ни напомня каква е историята на т.нар. чами по време на нацистката жестокост в Гърция, ако иска да има някаква европейска перспектива. Съжалявам, че съм директен, но те намериха точно на възпоминателния ден на Холокоста да се осмелят да говорят за чамите“ ,заяви гръцкият държавен глава.\r\nТой подчерта, че е много по-добре Албания да не подсеща за историята на \"онези, които се явиха като чами на гръцка територия\". Според него уважението към историята е международна основа за приятелство и добросъседство.\r\nПо-рано албанският премиер Еди Рама призова Гърция да приеме исканията на Албания за чамите - изгонени албанци от района на Чамария и че в Гърция трябва да бъде издигнат техен паметник.\r\nПревод и редакция:", "date": "2018.02.05", "title": "„Алсат – М“ (Македония): Гръцкият президент предупреди Албания да бъде внимателна ако иска в ЕС"}
{"url": "http://www.focus-news.net/news/2018/02/05/2485326/plovdivchanka-otpraznuva-svoya-100-godishen-yubiley.html", "text": "Пловдивчанката Стефанка Танева отпразнува своя 100-годишен юбилей. Това съобщи за Радио „Фокус”- Пловдив Таня Малакова, ръководител програма „Мобилни социални екипи” към БЧК – Пловдив. На връх празника възрастната жена е била посетена от доброволци на Българския червен кръст. „Поласкани сме, че присъствахме на празника и го направихме по-вълнуващ”, каза Малакова. „Жената ни впечатли с това, че все още успява сама да се премени, да е усмихната и да ни посреща”, добави Малакова. Доброволците са ѝ подарили книга, защото тя все още следи новините и може да чете и да разказва истории. Възрастната жена живее на петия етаж, но въпреки това успява да слиза и да се качва, като твърди, че движенията и четенето я поддържат жизнена. Стефанка Танева е загубила съпруга си, още докато са били млади, а по-късно губи и дъщеря си. В момента я посещават нейните племенници. Те поддържат връзка с нея и по телефона. Макар и по-трудно, тя все още се обслужва сама, с подпомагане от доброволците от Червения кръст. За рождения си ден тя е получила и торта, цветя и картичка с послание за юбилея. Стефанка Танева получава ежедневна подкрепа благодарение на програмата „Мобилни социални екипи”, зад която са застанали Българския червен кръст, Община Пловдив, компанията Трафик и Университетската болница „Свети Георги”.\r\nЦветана ТОНЧЕВА", "date": "2018.02.05", "title": "Пловдивчанка отпразнува своя 100-годишен юбилей"}
{"url": "http://www.focus-news.net/news/2018/02/05/2485324/nimh-utre-shte-e-predimno-slanchevo-s-maksimalni-temperaturi-mezhdu-8-i-13.html", "text": "През нощта от запад на изток ще има временни увеличения на облачността. В сутрешните часове на места в низините и по Черноморието ще се образуват мъгли или ниска слоеста облачност, които до обяд ще се разсеят и през деня ще е предимно слънчево. Привечер от запад отново ще се заоблачи. Ще духа слаб предимно източен вятър. Минималните температури ще са между минус 3° и 2°, а максималните ще са от 8° до 13°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане слабо ще се понижи и ще е близко до средното за февруари.\r\nПо Черноморието ще е предимно слънчево. Вятърът ще е слаб, след обяд до умерен от изток-югоизток. Максималните температури ще са 6°-8°. Температурата на морската вода е 6-7°. Вълнението на морето ще е 1-2 бала.\r\nВ планините ще преобладава слънчево време. Привечер от запад облачността ще се увеличи. Ще духа слаб до умерен вятър от юг-югозапад. Максималната температурата на 1200 метра ще е около 4°, на 2000 метра минус 2°.\r\nВ средата на седмицата ще бъде сравнително топло. Облачността ще е променлива, ще има и превалявания, на повече места през нощта срещу четвъртък. В сряда вятърът от юг-югоизток ще се усили, повече в Източна България, в четвъртък ще се ориентира от запад-северозапад, ще бъде умерен. В петък вероятността за валежи е малка, вятърът ще отслабне.", "date": "2018.02.05", "title": "НИМХ: Утре ще е предимно слънчево, с максимални температури между 8° и 13°"}
{"url": "http://www.focus-news.net/news/2018/02/05/2485322/stara-zagora-v-kazanlashkoto-selo-gorno-cherkovishte-vazstanovyavat-traditsiite-v-rozoproizvodstvoto-s-proekt-po-op-regionalno-razvitie.html", "text": "По проект за възраждане на традициите, свързани с розопроизводството работи кметството на казанлъшкото село Горно Черковище, каза за Радио „Фокус“ кметът Антон Антонов. Той поясни, че проектът се изпълнява по Оперативна програма „Регионално развитие“ и ще продължи до 2020 година. Като част от дейностите в него селото приема гости една седмица преди кулминацията на Празника на розата в Казанлък, когато е карнавалното шествие в града. Антонов обясни, че някои от тях по собствено желание участват в розобера, пред тях се правят демонстрации на традиционното розоварене и присъстват на празничните събития в Казанлък. Работата по проекта има тясна връзка с факта, че най-много розови масиви в България - 27 хиляди декара, е имало в Горно Черковище. Учебни заведения и университети са били настанявани в близкото минало в селото, за да берат рози. „Такива приятелства имаме още от 1982 година, които продължават и до днес“, поясни Антонов. \r\nСлавяна ГАЙДАРОВА", "date": "2018.02.05", "title": "Стара Загора: В казанлъшкото село Горно Черковище възстановяват традициите в розопроизводството с проект по ОП „Регионално развитие“"}
{"url": "http://www.focus-news.net/news/2018/02/05/2485325/9-godishno-momche-e-pochinalo-v-kurorta-borovets.html", "text": "Полицията изяснява обстоятелствата около нещастен случай в курорта Боровец, съобщиха от пресцентъра на МВР. Около 17.00 часа днес е постъпила информация от медицински екип на МБАЛ - Самоков за смъртта на 9-годишно момче. По първоначални данни детето е колабирало в района на курорта, където е било с родител. Екип на Планинска спасителна служба е оказал съдействие за транспортирането му до болницата. По данни на близките му детето е имало заболяване. Предприети са всички процесуално-следствени действия за изясняване на причините и обстоятелствата по случая.", "date": "2018.02.05", "title": "9-годишно момче е починало в курорта Боровец"}
{"url": "http://www.focus-news.net/news/2018/02/05/2485327/varna-nad-155-000-zhiteli-i-gosti-na-grada-sa-posetili-zooparka-v-grada-prez-2017-godina.html", "text": "Над 155 000 жители и гости на града са посетили зоопарка във Варна през 2017 година Това каза за Радио „Фокус“ – Варна Иванка Стоянова, директор на Зоопарк – Варна. Тя отбеляза, че изминалата 2017 година е била много успешна за варненския зоопарк, тъй като посетителите са с 10 000 повече спрямо 2016 година. В зоопарка през годината са се родили над 120 бебета – шотландско пони, зелена морска котка, лисица, камерунска коза, европейски муфлон, лопатар, много птици, патици и папагали. „С нови местообитания се сдобиха миещите мечета, с нова къща се сдобиха и щъркелите, изцяло оцветена и изрисувана от Сдружение за подкрепа на лица с умствени затруднения в кв. „Чайка“ и студенти от Сдружение „Дар“ от Техническия университет. Ново местообитание имат и лисиците. Сбъдната мечта за всички нас, които работим в зоопарка, е създадената през годината Контактна зона – мястото, където посетителите общуват с животните. Тук може да срещнете алпаката Президент, кошутите Ели, Жорко и Нора, последните родени през 2017 година близнаци от вида камерунска коза Мая и Део с тяхната майка, красивите пауни, пухкави зайчета, токачки. Всичко това може да се види в Контактна зона, която работи вторник, сряда и четвъртък от 11.00 до 12.00 часа“, каза още Иванка Стоянова.\r\nМарияна ВАЛЕНТИНОВА", "date": "2018.02.05", "title": "Варна: Над 155 000 жители и гости на града са посетили зоопарка в града през 2017 година"}
{"url": "http://www.focus-news.net/news/2018/02/05/2485346/predstoyashti-mezhdunarodni-sabitiya-za-6-fevruari-agentsiya-fokus.html", "text": "***Съюза (ХДС/ХСС) на Ангела Меркел и ГСДП се надяват във вторник да приключат преговорите за формиране на правителствена коалиция, повече от четири месеца след парламентарните избори\r\n***Продължава офанзивата на турските ВС в северозападния сирийски район Африн\r\n***Решение на британския съд по искането на за отмяна на заповедта за арест на основателя на WikiLeaks Джулиан Асандж\r\n***Президентът на Иран Хасан Роухани ще даде пресконференция по случай 39-ата годишнина от Ислямската революция\r\n***", "date": "2018.02.05", "title": "Предстоящи международни събития за 6 февруари ( Агенция „Фокус“ )"}
{"url": "http://www.focus-news.net/news/2018/02/05/2485330/tass-otnosheniyata-na-es-s-rusiya-i-sasht-shte-sa-edna-ot-glavnite-temi-na-myunhenskata-konferentsiya.html", "text": "Взаимодействието на страните от Европейския съюз с Москва и Вашингтон ще е една от централните теми на предстоящата Мюнхенска конференция по въпросите на сигурността. Във форума ще вземат участие около 500 представители на политиката и бизнеса от целия свят. Това съобщиха в понеделник организаторите на форума, предава ТАСС.\r\n„В дневния ред на конференцията през 2018 година изпъкват темите за бъдещето и дееспособността на ЕС, както и неговите отношения с Русия и САЩ“, се казва в съобщението. Освен това, участниците във форума ще обсъдят обстановката в Близкия Изток и ситуацията на Корейския полуостров.\r\nМюнхенската конференция по сигурността ще се проведе между 16 и 18 февруари.\r\nПревод и редакция:", "date": "2018.02.05", "title": "ТАСС: Отношенията на ЕС с Русия и САЩ ще са една от главните теми на Мюнхенската конференция"}
{"url": "http://www.focus-news.net/news/2018/02/05/2485347/bozhidar-mihaylov-regionalna-sluzhba-po-zaetostta-varna-s-nay-golyam-dyal-registrirani-v-byurata-po-truda-sa-horata-nad-50-godini.html", "text": "С най-голям дял регистрирани в бюрата по труда са хората над 50 години и тези със средно образование. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. „За тях и през тази година ще положим грижи по отношение на преквалификация и повишаване конкурентоспособността на пазара, за да реализираме и тези хора“, добави Божидар Михайлов. По думите му младежката безработица продължава да намалява, тъй като младите хора са по-мобилни, по-бързо се ориентират. „С различните възможности, които се дадоха за пътуване и търсене на работа в Европа, хората, които владеят езици и имат специалност, която се търси в момента, много бързо се ориентират да си намерят работа и извън пределите на страната. Във Варна се разкриват много работни места и градът стана привлекателно място за хората от малките населени места. Има един непрекъснат поток на хора в различни посоки“, отбеляза Божидар Михайлов.\r\nМарияна ВАЛЕНТИНОВА", "date": "2018.02.05", "title": "Божидар Михайлов, Регионална служба по заетостта – Варна: С най-голям дял регистрирани в бюрата по труда са хората над 50 години"}
{"url": "http://www.focus-news.net/news/2018/02/05/2485349/d-r-decho-dechev-umbal-sveti-ivan-rilski-sobstvenitsite-na-obshtinskite-bolnitsi-nehayat-a-grizhata-za-lechebnite-zavedeniya-e-ostavena-na-personala.html", "text": "Собствениците на общинските болници нехаят, а грижата за лечебните заведения е оставена на персонала. Това каза за Радио „Фокус“ д-р Дечо Дечев, изпълнителен директор на Университетската многопрофилна болница „Свети Иван Рилски“. \r\n„След една година предстоят избори и мисля че хората, които се притесняват от това дали да има болници в техните райони, трябва първо да попитат кой ще поеме ангажимента именно общините да поддържат сградния фонд и финансирането на тези болници. Тъй като не е само въпрос до пари. В градове, които имат огромни бюджети, като София и Пловдив, състоянието на общинското здравеопазване е меко казано лошо“, уточни д-р Дечо Дечев. Той допълни, че държавата и общините трябва да подсигурят достъпност до здравеопазването на всички граждани, независимо от тяхната възраст и от това дали са осигурени. Д-р Дечо Дечев каза още, че общинските болници основно трябва да изпълняват социални функции и бе категоричен, че генералните промени в Закона за здравеопазването ще бъдат грешка.", "date": "2018.02.05", "title": "Д-р Дечо Дечев, УМБАЛ „Свети Иван Рилски“: Собствениците на общинските болници нехаят, а грижата за лечебните заведения е оставена на персонала"}
{"url": "http://www.focus-news.net/news/2018/02/05/2485311/vidin-gradat-shte-posreshtne-mitropolit-daniil-na-tsentralniya-ploshtad-bdintsi-na-10-fevruari.html", "text": "Видин ще посрещне митрополит Даниил в събота, 10 февруари, на централния площад „Бдинци“, каза за Радио „Фокус“ – Видин архимандрит Антим. Село Сумер е първото населено място на границата на Видинска епархия, което той ще посети. Там той ще пристигне от София около 12.00 часа. В Монтана ще посрещнат митрополит Даниил към 13.00 часа на площад „Жеравница“. В Видин той се очаква да пристигне около 16.00 часа. Интронизацията на новия видински митрополит ще стане в катедралния храм „Свети Димитър“, където ще бъде отслужена и тържествена света литургия.\r\nАнна ЛОЗАНОВА", "date": "2018.02.05", "title": "Видин: Градът ще посрещне митрополит Даниил на централния площад „Бдинци“ на 10 февруари"}
{"url": "http://www.focus-news.net/news/2018/02/05/2485350/daily-sabah-siriyski-kyurdi-sa-oskvernili-dzhamiya-v-germaniya.html", "text": "Симпатизанти на Работническата партия на Кюрдистан (ПКК) и свързаните с нея „Отряди за народна самоотбрана“ (YPG) са осквернили джамия в германския град Хамбург, след няколкото подобни случая в последно време, пише турското издание Daily Sabah.\r\nОт изданието пишат, че в последно време 11 джамии в Германия са били осквернени от кюрдите.\r\nОсвен това, от Daily Sabah констатират, че в Германия се увеличава броя на радикалните протести и насилието от привърженици на ПКК, след като групата започна протестна кампания преди две седмици срещу турската военна операция в северозападния сирийски район Африн.\r\nПревод и редакция:", "date": "2018.02.05", "title": "Daily Sabah: Сирийски кюрди са осквернили джамия в Германия"}
{"url": "http://www.focus-news.net/news/2018/02/05/2485351/kyustendil-teatralni-postanovki-konkursi-izlozhbi-i-konferentsii-sa-vklyucheni-v-kulturniya-kalendar-na-grada-za-fevruari.html", "text": "Театрални постановки, конкурси, изложби и конференции са включени в културния календар на града за месец февруари. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Тя добави, че общинският драматичен театър ще представи своите две постановки за деца и за възрастни. На 6 февруари от 19.00 часа ще се играе постановката „Световъртеж”, а кукленият спектакъл „Храбрият оловен войник” ще бъде представен на 20 и 21 февруари. На 14 февруари читалище „Пробуда” – Кюстендил организира традиционния конкурс за най-добро домашно вино „Трифон Зарезан”, а Регионалният исторически музей ще проведе научната конференция „Разпръснати съкровища: Документиране, наблюдение и информационен контрол”. Община Кюстендил организира на 19 февруари пред паметника на Васил Левски отбелязване на 145 години от обесването на Апостола на свободата. На 22 февруари в Художествена галерия „Владимир Димитров – Майстора” ще бъде открита изложбата  „Емил Попов и ученици”.\r\nВенцеслав ИЛЧЕВ", "date": "2018.02.05", "title": "Кюстендил: Театрални постановки, конкурси, изложби и конференции са включени в културния календар на града за февруари"}
{"url": "http://www.focus-news.net/news/2018/02/05/2485355/tass-vms-na-rumaniya-sa-zagubili-v-cherno-more-edinstveniya-podvoden-dron-s-koyto-razpolagat.html", "text": "Военноморските сили на Румъния са загубили в Черно море единствения подводен дрон, с който разполагат, предава руската информационна агенция TACC, като се позовава на данни от местни медии.\r\nМинистърът на националната отбрана Михай Фифор се е обърнал в понеделник към Военната прокуратура във връзка със загубата на устройството. „В хода на научни изследвания, проведени през юни миналата година в Черно море, платформата е била загубена, а нейното издирване в морето заедно със специалисти от ВМС нямаше успех. В резултат министър Михай Фифор разпореди да се информира Военната прокуратура в Букурещ“, уточниха пред местни медии представители на Министерството на отбраната на Румъния.\r\nПо данни на вестник Evenimentul Zilei това е единственият дрон, с който разполагат ВМС на Румъния..Тереза Герова", "date": "2018.02.05", "title": "ТАСС: ВМС на Румъния са загубили в Черно море единствения подводен дрон, с който разполагат"}
{"url": "http://www.focus-news.net/news/2018/02/05/2485329/balgariya-i-malta-spodelyat-obshti-pozitsii-za-migratsionnata-politika-i-zashtitata-na-vanshnite-granitsi-na-es-obzor.html", "text": "България и Малта споделят общи позиции  за миграционната политика и защитата на външните граници на ЕС. Това стана ясно по време на пресконференция на държавния глава Румен Радев и президента на Малта Мари-Луиз Колейро Прека след разговорите им на „Дондуков“ 2. Малтийският президент е на посещение у нас по покана на Радев, като в ръководената от Прека делегация са включени представители на изпълнителната власт, както и на над 50 малтийски компании. Церемонията по официалното посрещане на държавния глава на Малта се състоя на площад „Св. Александър Невски“, където Мари-Луиз Колейро Прека положи венец пред Паметника на Незнайния воин. Президентът на Малта бе придружавана от съпруга си Едгар Прека.\r\nНа съвместна пресконференция двамата президенти призоваха  за по-бързото изравняване на стандарта на живот и на икономическото развитие между държавите от Севера и Юга и от Изтока и Запада в Европа. Според Радев и Прека кохезионната политика и социалната конвергенция са в основата на единството и успеха на Европейския съюз. Българският президент подчерта, че през март т.г. в София ще се състои първата европейска конференция, на която ще бъде обсъдена многогодишната финансова рамка на Европейския съюз за периода след 2020 г. Според него това е подходящ момент във фокуса на европейските политики да бъде поставено икономическото и социално сближаване в Европа.\r\nМари-Луиз Колейро Прека приветства мотото на Българското  председателство на Съвета на ЕС „Съединението прави силата“ и увери, че двете държави ще работят заедно за изграждането на конкурентоспособен съюз, който може да насърчава кохезията. Румен Радев допълни, че трайно решение е възможно само чрез гарантиране на по-голяма сигурност и стабилизиране на регионите, откъдето пристигат мигрантите и бежанците, и съдействие за тяхното икономическо и социално развитие, с особено внимание на образованието и здравеопазването. Той добави, че Европа не трябва да се превръща в крепост, а активно да подпомага институциите и гражданите на засегнатите от кризи страни за разрешаването на техните проблеми, вместо да се търси спасение в социалната система на Европа. България и Малта ще търсят разширяване на двустранния икономически обмен в насърчаването на контактите между бизнеса, сътрудничеството между авиолиниите на двете държави, както и партньорството в индустриалната сфера, информационните технологии,  инвестициите и туризма. Според държавния глава присъствието на такава силна бизнес делегация от Малта е знак за ангажимента и за политическата воля, която имат, за да развиват устойчиво сътрудничество и потенциални партньорства, за да постигнат просперитет за двете държави.\r\nРумен Радев отбеляза, че през 2018 г. година Валета е европейска столица на културата, а през следващата година това ще бъде Пловдив. Той  благодари на Мари-Луиз Колейро Прека за това, че е първият президент, който празнува заедно с нашите сънародници в Малта празника на Светите братя Кирил и Методий и в продължение на няколко години предоставя своята резиденция за неговото отбелязване. По време на срещата на двамата президенти беше обсъдена и възможността за регламентиране на политиката за осиновяване. \r\nПрезидентите на България и Малта закриха провелия се в рамките на деня Българо-малтийски бизнес-форум, по време на който бяха подписани меморандуми за сътрудничество между Изпълнителната агенция за насърчаване на малките и средните предприятия и Trade Malta, между Българската търговско-промишлена палата и Малтийската търговска палата, между Бургаската търговско-промишлена палата и Търговската палата на Гозо, както и споразумение между Университета за национално и световно стопанство (УНСС) и Средиземноморската академия за дипломатически науки. \r\nПремиерът Бойко Борисов също се срещна с Мари-Луиз Колейро Прека. Център на разговора между двамата бяха приоритетите на Българското председателство на Съвета на ЕС с акцент европерспективата на страните от Западните Балкани, миграционната криза, кохезионната политика и други важни за Европа теми. Бойко Борисов и президентът на Малта изразиха сходни позиции по стратегическите въпроси в Европейския съюз и оцениха високо доброто двустранно партньорство в редица сектори. \r\nЛюба АЛЕКСИЕВА", "date": "2018.02.05", "title": "България и Малта споделят общи позиции  за миграционната политика и защитата на външните граници на ЕС (ОБЗОР)"}
{"url": "http://www.focus-news.net/news/2018/02/05/2485356/xinhua-balgarskite-vlasti-konfiskuvaha-32-kilograma-ekstazi-na-granitsata-sas-sarbiya.html", "text": "Българските митничари са задържали 32 килограма екстази на граничния контролно-пропускателен пункт „Калотина“ на границата със Сърбия, предава китайската информационна агенция Xinhua, като се позовава на информация от българските власти. \r\nНезаконният наркотик е открит в неделя вечерта, след като камион с турска регистрация, превозващ цветя от Холандия за Турция, е бил проверен с рентген, съобщиха в общо изявление националната Агенция „Митници“ и Прокуратурата на България.\r\nШофьорът, който е български гражданин, е арестуван на място, се казва още в изявлението.\r\nЕкстази или метилен-диокси-мета-амфетамин (МДМА) е синтетичен наркотик, който повлиява настроението и възприятията.\r\nБългария е ключов транзитен маршрут за пренос на наркотици от Азия към Европа. Миналата година Агенция „Митници“  общо е конфискувала наркотици и прекусори в размер на 7 572 килограма, 16 128 литра и 11 699 таблетки, показва годишният отчет на агенцията. Тереза Герова", "date": "2018.02.05", "title": "Xinhua: Българските власти конфискуваха 32 килограма екстази на границата със Сърбия"}
{"url": "http://www.focus-news.net/news/2018/02/05/2485353/sport-futbolist-ot-natsionalniya-otbor-na-harvatiya-prodalzhi-dogovora-si-s-atletiko-madrid.html", "text": "Футболистът от националния отбор на Хърватия Шиме Връсалко продължи договора си с Атлетико Мадрид, за който ще играе до лятото на 2022 година. Съответното съобщение бе публикувано на официалната страница на тима в социалната мрежа „Туитър“.\r\nДесният защитник премина в испанския клуб от Сасуоло преди 18 месеца. Към 26-годишния футболист проявяваха интерес два италиански отбора от Серия А – Наполи и Ювентус, но Връсалко реши да продължи договора си с Атлетико Мадрид.", "date": "2018.02.05", "title": "Спорт: Футболист от националния отбор на Хърватия продължи договора си с Атлетико (Мадрид)"}
{"url": "http://www.focus-news.net/news/2018/02/05/2485357/ria-novosti-ungariya-prizova-za-izprashtane-na-nablyudateli-na-osse-v-zakarpatskata-oblast-v-ukrayna.html", "text": "След нападението срещу централата на партията „Общество на унгарската култура в Закарпатската област“ в Ужгород, Украйна, Министерството на външните работи в Будапеща призова за изпращане на наблюдатели на Организацията за сигурност и сътрудничество в Европа (ОССЕ) в областта, предава РИА Новости.\r\n„Очкаваме, че украинските власти ще открият престъпника възможно най-скоро и ще разберат какви са мотивите му да извърши подобни действия. Очакваме, че украинските власти ще гарантират сигурността на закарпатските унгарци“, се казва в заявление, публикувано на официалната интернет страница на правителството на Унгария.\r\nОт външнополитическото ведомство в Будапеща изразяват мнение, че „тези събития потвърждават легитимността на унгарската инициатива, че наблюдатели на ОССЕ в Украйна трябва да присъстват не само в източната част на страната, но и в нейната западна част“, става ясно още от разпространения текст.\r\nИнцидентът се случи в неделя, когато неизвестни хвърлиха бутилка със запалителна течност в централата на партията.Тереза Герова", "date": "2018.02.05", "title": "РИА Новости: Унгария призова за изпращане на наблюдатели на ОССЕ в Закарпатската област в Украйна"}
{"url": "http://www.focus-news.net/news/2018/02/05/2485348/tihomir-bezlov-koruptsiya-pri-kontrabandata-s-tsigari-ima-kogato-te-se-vnasyat-i-prodavat-nelegalno-zashtoto-tova-ne-e-vazmozhno-bez-sadeystvieto-na-sluzhiteli-na-reda-i-dori-polititsi.html", "text": "Корупция при контрабандата с цигари има, когато те се внасят и продават нелегално, защото това не е възможно без съдействието на служители на реда и дори политици. Това каза за вечерния блок „Това е България“ на Радио „Фокус“ главният експерт в програма „Сигурност“ в Центъра за изследване на демокрацията Тихомир Безлов по повод добрите резултати на страната ни в областта на контрабандата с цигари, но постоянстващи нива на корупция. \r\n„Когато имате опасение, че за вас ще има последици, вие просто не го правите. Ако направите опит да намерите в момента цигари по известните контрабандни пазари, ще ви е доста трудно в сравнение с предишните години – това показва, че хората, които отговарят за тези райони, действително знаят, че ще има последици за тях, ако позволят да се продават нелегални цигари. Разликата при другите сфери, примерно ако говорим за здравеопазване или друга сфера на контрабанда, какъвто например е случаят с горивата – там нямате ориентир кой продава, по колко продава, къде продава. Обикновено имате обвинения – тези бензиностанции, този политик“, уточни Тихомир Безлов. Експертът поясни, че борбата с контрабандата на цигари, използваща корупцията като инструмент, е по-ефективна, защото механизмите при нея са ясни и има ясни критерии за измерването ѝ, докато при останалите видове корупция това не е възможно.", "date": "2018.02.05", "title": "Тихомир Безлов: Корупция при контрабандата с цигари има, когато те се внасят и продават нелегално, защото това не е възможно без съдействието на служители на реда и дори политици"}
{"url": "http://www.focus-news.net/news/2018/02/05/2485354/radio-svobodna-evropa-makedoniya-zashtitata-na-ratko-mladich-poiska-otmyana-na-dozhivotnata-mu-prisada.html", "text": "Защитата на бившия командир на босненските сърби Ратко Младич поиска от Международния механизъм, който пое работата на Трибунала в Хага след закриването му, да отмени доживотната му присъда, издадена през ноември 2017 г., предава  Радио „Свободна Европа“  в македонската си редакция.\r\nЗащитата мотивира искането си с влошеното здравословно състояние на Младич, който „освен досегашните здравословни проблеми в последно време има когнитивни нарушения и лека степен на деменция“. Според адвокатите на Младич тези заболявания, „които не са диагностицирани в затвора в Хага и не са били лекувани правилно, не са позволили на ответника да участва пълноценно в съдебния процеса\".\r\nНа 22 ноември 2017 г. Международният наказателен съд за бивша Югославия (МНСБЮ) осъди Ратко Младич на доживотен затвор за геноцид, престъпления срещу човечеството и нарушаване на обичаите и законите на войната..Тереза Герова", "date": "2018.02.05", "title": "Радио „Свободна Европа“ (Македония): Защитата на Ратко Младич поиска отмяна на доживотната му присъда"}
{"url": "http://www.focus-news.net/news/2018/02/05/2485352/faz-pregovorite-mezhdu-sayuza-hdshss-i-gsdp-otnovo-byaha-otlozheni.html", "text": "Все още няма постигнато коалиционно споразумение между Съюза (ХДС/ХСС) и Германската социалдемократическа партия (ГСДП), а преговорите бяха отложени за втори път, съобщава националният ежедневник Die Frankfurter Allgemeine Zeitung. \r\nСъобщено бе, че те ще бъдат продължени във вторник в седалището на Християндемократическия съюз (ХДС). Източници от работните групи на трите партии поясниха, че коалиционното споразумение няма да бъде представено на обществеността до сряда, 7 февруари. Въпросите, които до този момент не са договорени, са здравната политика и пазара на труда.Тереза Герова", "date": "2018.02.05", "title": "FAZ: Преговорите между Съюза (ХДС/ХСС) и ГСДП отново бяха отложени"}
