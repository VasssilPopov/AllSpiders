{"url": "http://www.focus-news.net/news/2018/04/30/2516816/d-r-borislav-milchev-td-bononiya-vazrazhdame-traditsiyata-na-1-may-da-ima-sportno-turisticheski-praznik-v-mestnostta-bozhuritsa.html", "text": "Възраждаме традицията на 1 май да има спортно туристически празник в местността Божурица. Това каза за Радио „Фокус“ – Видин Д-р Борислав Милчев, председател на  Туристическо дружество „Бонония“. Д-р Милчев посочи, че тази традиция през годините е събирала много видинчани в \"Божурица\", която е на около 20 километра от Видин. „Различните клубове към дружеството са организирали   състезания. Ще има планинско колоездене, отборно състезание пейнтбол, което ще се проведе на старата полянка, където беше ресторантът и други“, обясни д-р Милчев. Ще бъде организирана и разходка с електрически велосипеди за желаещите, преминаване по въжен мост, подготвен от клуба по алпинизъм , безплатна разходка с балон. „Целта ни е видинчани отново да преоткрият красивата Божурица, а на по-младите – да им покажем каква красива местност има до Видин и как могат да организират различни мероприятия тук“, допълни д-р Милчев.  Сутринта от 10.00, 10.30 и 11.00 часа  ще има автобуси, които ще извозят безплатно желаещите да се включат в спортно туристическия празник в Божурица. Автобусите ще потеглят от автогара „Алексиев“. Връщането ще е след 14.00 часа. „Да възстановим заедно една прекрасна, позабравена традиция!“, призовава д-р Милчев.\r\nАнна ЛОЗАНОВА", "date": "2018.04.30", "title": "Д-р Борислав Милчев, ТД „Бонония“: Възраждаме традицията на 1 май да има спортно туристически празник в местността „Божурица“"}
{"url": "http://www.focus-news.net/news/2018/04/30/2516817/interfaks-petro-poroshenko-potvardi-che-stranata-mu-e-poluchila-protivotankovi-kompleksi-dzhavelin-ot-sasht.html", "text": "Президентът на Украйна Петро Порошенко потвърди, че въоръжените сили на страната му са получили от САЩ противотанкови ракетни комплекси „Джавелин“, предава Интерфакс.\r\n„Мога само да потвърдя, че да, дългоочакваното оръжие пристигна в украинската армия. И значително ще укрепи мощния сдържащ ефект на нашата боеспособност, както и евроатлантическата сигурност. Продължаваме да работим над укрепването на нашия отбранителен потенциал с цел отпор на руската агресия“, написа Порошенко на своята страница в социалната мрежа „Фейсбук“.\r\nПрезидентът изрази искрена благодарност на американския си колега Доналд Тръмп за решението „в подкрепа на Украйна, за защитата на свободата и демокрацията“. \r\nВ началото на март държавният департамент на САЩ даде принципно съгласие в Украйна да се доставя „Джавелин“. Киев поиска 210 ракети и 37 пускови установки. Виктор Турмаков", "date": "2018.04.30", "title": "Интерфакс: Петро Порошенко потвърди, че страната му е получила противотанкови комплекси „Джавелин“ от САЩ"}
{"url": "http://www.focus-news.net/news/2018/04/30/2516819/panteley-memtsov-rta-rodopi-hotelite-v-pamporovo-i-chepelare-imat-dobra-zaetost-za-gergyovden-i-abiturientskite-balove.html", "text": "Хотелите в Пампорово и Чепеларе имат добра заетост за предстоящите почивни дни, за Гергьовден и абитуриентските балове през май. Това каза за Радио „Фокус“ – Смолян Пантелей Мемцов – председател на Регионална туристическа асоциация „Родопи“ и зам.-кмет на Чепеларе. Той отбеляза, че се очаква през тези дни доста туристи от различни краища на България да посетят курортите в Родопите. По думите на Мемцов туристическият бранш в региона очаква и добър летен сезон. „През лятото се разширяват предлаганите услуги, които са свързани с пешеходните турове в Родопите. Има интерес към велотуризма, като в Пампорово има писти за велопреходи, които са на световно ниво, като през последните години се отбелязва ръст на желаещите да практикуват тези спортове. Не са малко и очакванията за летен релакс, свързани със спа-туризма в Девин, селския туризъм в селата по поречието на река Арда и мисля, че ще се поздравим с един добър летен сезон“, каза още Мемцов. \r\nНели ГЕРГЬОВСКА", "date": "2018.04.30", "title": "Пантелей Мемцов, РТА „Родопи“: Хотелите в Пампорово и Чепеларе имат добра заетост за Гергьовден и абитуриентските балове"}
{"url": "http://www.focus-news.net/news/2018/04/30/2516821/otets-emiliyan-silata-na-chudotvornite-ikoni-se-porazhda-vav-vyarata-na-hristiyanite.html", "text": "Силата на чудотворните икони се поражда във вярата на християните. Това каза за Радио „Фокус“ - Бургас. „Иконата е свещен образ. Още от 7 век иконоборческата ерес се е вдигнала за борба против иконите. Обвинявали са православните християни, че се кланят на идоли. Тогава на Седмия вселенски събор при императрица Ирина се постановява и се взима решение, че православните не се кланят на материята като на идол.  Отец Емилиян допълни,че християните се кланят пред образа, който изобразява иконата. „Има много чудеса, извършени векове назад, от икони. Важно е да имаме истинска вяра към Бога. Христос казва, че каквото и да му се поиска в молитва, ще бъде дадено на вярващия човек“, каза още отеца.\r\nЯнислава КРЪСТЕВА", "date": "2018.04.30", "title": "Отец Емилиян: Силата на чудотворните икони се поражда във вярата на християните"}
{"url": "http://www.focus-news.net/news/2018/04/30/2516822/pravda-strashna-sadba-ochakva-popadnalite-v-rusiya-raketi-tomahouk.html", "text": "Американските експерти се опитват да направят прогноза за съдбата на крилатите ракети „Томахоук“ попаднали в руски ръце след въздушните удари на САЩ по Сирия, пише  Правда.\r\nСпоред американските военно-технически издания Русия няма да използва отломките от американските крилати ракети за усъвършенстване на собственото си оръжие. По-скоро руснаците, изучили „Томахоук“ ще се научат как да го унищожават. Обичайно на изпитателния стенд се изучават командите на системата за насочване на ракетата.\r\nСпоред военните аналитици „предавките могат да се изпитат за устойчивост от радарно заглушаване, детайлите на двигателите могат да помогнат за откриването на ракетата с помощта на инфрачервено излъчване, а данните от бордовата навигация могат да се използват за информация за разположението на защитния радар“.  Според експертите доставените в Москва американски крилати ракети очакват „съдба по-лоша и от смъртта“.\r\nПо-рано министерството на отбраната на Русия демонстрира в Москва фрагменти от крилатите ракети на коалицията, свалени от ПВО на Сирия. Виктор Турмаков", "date": "2018.04.30", "title": "Правда: Страшна съдба очаква попадналите в Русия ракети „Томахоук“"}
{"url": "http://www.focus-news.net/news/2018/04/30/2516824/shumen-regionalna-biblioteka-st-chilingirov-shte-bade-domakin-na-kontsert-na-mladi-pianisti.html", "text": "Регионална библиотека „Ст. Чилингиров“ ще бъде домакин на концерт на младите пианисти Мила Михова и Николай Желязков, съобщиха от пресцентъра на културната институтция. Събитието ще се състои от 17.30 часа на 3 май. Концертната програма включва творби на Бетовен, Шуман, Скарлати, Рахманинов и Дебюси, а представянето на младите пианисти е организирано от Регионална библиотека „Стилиян Чилингиров” с финансовата подкрепа на Национален фонд „Култура” в рамките на проект „И библиотеката – сцена за млади”. Идеята на проекта е да популяризира таланта и творчеството на интересни и силни дебютиращи творци в подкрепа на тяхната разпознаваемост в общественото пространство и на професионалната им реализация, а заедно с това да утвърди ефективни практики за маркетинг на културата и образованието като аспекти на библиотечната дейност. Мила Михова е възпитаник на Национално музикално училище „Любомир Пипков”, а в момента е студентка в Национална музикална академия „Проф. Панчо Владигеров”, в класа по пиано на проф. Борислава Танева, а по програма Еразъм – и в Музикална консерватория „Ференц Лист” във Ваймар, Германия, в класа по пиано на проф. Балаж Соколай. Младата", "date": "2018.04.30", "title": "Шумен: Регионална библиотека „Ст. Чилингиров“ ще бъде домакин на концерт на млади пианисти"}
{"url": "http://www.focus-news.net/news/2018/04/30/2516825/d-r-decho-dechev-umbal-sv-ivan-rilski-neobhodim-e-edinen-kriteriy-koyto-da-spre-praktikata-vedomstvenite-bolnitsi-da-poluchavat-milioni-ot-byudzheta-a-ostanalite-darzhavni-bolnitsi-nito-lev.html", "text": "Необходим е единен критерий, който да спре практиката ведомствените болници – Правителствена, Военна, МВР-болница – да получават десетки милиони от бюджета, а останалите държавни болници – нито лев. Това каза за вечерния блок „Това е България“ на Радио „Фокус“ д-р Дечо Дечев, изпълнителен директор на УМБАЛ „Св. Иван Рилски“. \r\n„Защо ще помагаме на Правителствена, Военна, МВР-болница, а през това време да продължава агонията във Враца, Ловеч и още няколко държавни болници – какво пречи да се извадят пари от същия този бюджет и да се помогне и на тях? Ключовото е следното: не може да излекуваш пациент, ако той не иска и тук е почти същия казус – елитът на това съсловие, хората, които творят законите, както и партийният елит не желаят промяна на сегашното състояние. Защото ги устройва. В продължение на години ръководствата на болниците, които са натрупали близо 500 млн. лева просрочени задължения, не бяха подменяни. А според мен главната причина една болница да е в лошо финансово състояние е именно начинът, по който тя се ръководи“, обясни д-р Дечо Дечев. Той допълни, че положителното в случая е раздвижването на дискусия по въпроса, за който всички от години знаят. Изпълнителният директор на УМБАЛ „Св. Иван Рилски“ изрази надежда след поредната проверка на Прокуратурата да се стигне до извеждане на причините редица държавни болници да са в сегашното окаяно състояние, въпреки „чадъра“ над шефове на болници и чрез премахването му.", "date": "2018.04.30", "title": "Д-р Дечо Дечев, УМБАЛ „Св. Иван Рилски“: Необходим е единен критерий, който да спре практиката ведомствените болници да получават милиони от бюджета, а останалите държавни болници – нито лев"}
{"url": "http://www.focus-news.net/news/2018/04/30/2516828/predsedatelyat-na-narodnoto-sabranie-tsveta-karayancheva-uchastva-v-klisura-v-tarzhestvenoto-chestvane-na-142-ta-godishnina-ot-aprilskoto-vastanie.html", "text": "Председателят на Народното събрание Цвета Караянчева участва в Клисура в тържественото честване на 142-та годишнина от Априлското въстание, съобщават от пресцентъра на парламента. Тя присъства на зарята-проверка на пл. „20-ти април“, прие строя и поздрави почетните роти на Българската армия. \r\nВ словото си Цвета Караянчева приветства клисурци за това, че всяка година организират чествания, както и участниците във възстановката за тяхната всеотдайност в оказването на почит към героите на величавите и трагични събития от април 1876 г. По думите й днес Клисура е красива, достойна, съхранила паметта на загиналите, Клисура, която няма да позволи подвигът да изтлее в забвение. \r\n\"Прави сте, клисурци, да изпитвате истинска гордост\", обърна се Цвета Караянчева към събралите се хора. \"И не само заради миналото, не само за това, че сте наследници на великани, а и заради настоящето, заради опазената родова памет, заради това, че благодарение на хора като вас подвигът на въстаниците живее и ще живее\", подчерта тя. Според нея клисурци продължават да дават пример за единство, за стремежа ни да бъдем силен и уважаван народ. \r\nЦвета Караянчева отбеляза, че след Освобождението благодарна България 30 години събира дарения, за да може да издигне тук най-достойния паметник на саможертвата на клисурци и този паметник е Читалището. \"То е символ на духа, просвещението и културата и нашите деди са знаели, че точно такъв символ заслужава Клисура\", добави тя.", "date": "2018.04.30", "title": "Председателят на Народното събрание Цвета Караянчева участва в Клисура в тържественото честване на 142-та годишнина от Априлското въстание"}
{"url": "http://www.focus-news.net/news/2018/04/30/2516815/afp-benyamin-netanyahu-zayavi-che-ima-dokazatelstva-che-iran-razviva-yadreno-orazhie.html", "text": "Израелският министър-председател Бенямин Нетаняху заяви, че има „доказателства“ за тайна програма за развитие на ядрено оръжие в Иран, предава  AFP.\r\nИзраелският министър-председател, който неколкократно заяви, че споразумението за ядрената програма на Техеран, подписано между Иран и още шест световни сили, трябва да бъде изменено или отменено, представи презентация, в която показа нещо, което нарече, „Иранско ядрено досие“.   Виктор Турмаков", "date": "2018.04.30", "title": "AFP: Бенямин Нетаняху заяви, че има „доказателства“, че Иран развива ядрено оръжие"}
{"url": "http://www.focus-news.net/news/2018/04/30/2516823/petar-mutafchiev-bsp-za-da-zashtitim-interesa-na-balgarskite-prevozvachi-tryabva-pravitelstvoto-i-institutsiite-v-transporta-da-koordinirat-pozitsiyata-si-s-darzhavi-sas-shodno-v-es-polozhenie.html", "text": "За да защитим интереса на българските превозвачи, трябва правителството и институциите в транспорта да координират позицията си с държави със сходно в ЕС положение. Това каза за вечерния блок „Това е България“ на Радио „Фокус“ Петър Мутафчиев, бивш министър на транспорта в периода 2005 – 2009 година и председател на Съвета по транспорт към НС на БСП. Той допълни, че това е не само наше национално задължение, но и би показало на ЕК, че следва да подхожда еднакво към всички страни-членки и в сферата на транспорта. \r\n„Има много въпроси, които търсят своя отговор: по какъв начин би трябвало да изглежда равноправието на пазара и свободата на конкуренцията, така че да могат да се постигнат в бранша. Но по тези въпроси трябва да се води дискусия, комисарят по транспорт следва да каже какви са намеренията му, комисарят по конкурентоспособност – да обясни по какъв начин ще се решава въпросът с равноправието. Въпросите трябва да бъдат задавани както от бранша, така и от отделните държави, а подходът – да бъде еднакъв както към товарните, така и към пътническите превози“, коментира Петър Мутафчиев. Той уточни, че България като европредседател има важна роля да приключи темата „Товарни превози“ – един от стремежите на ЕК, но за да стане това, трябва да е ясно как ще се подхожда и към пътническите превози. Мутафчиев изрази надежда правителството да съумее да се справи със задачата в оставащите два месеца, тъй като в противен случай има опасност редица условия да не са както в наш, така и в интерес на останалите страни от Източна Европа.", "date": "2018.04.30", "title": "Петър Мутафчиев, БСП: За да защитим интереса на българските превозвачи, трябва правителството и институциите в транспорта да координират позицията си с държави със сходно в ЕС положение"}
{"url": "http://www.focus-news.net/news/2018/04/30/2516829/burgas-nyama-danni-za-trayno-izcheznali-vidove-rasteniya-i-zhivotni-v-regiona.html", "text": "Няма данни за трайно изчезнали видове растения и животни в бургаския регион, каза за Радио „Фокус – Бургас Милена Ярмова, главен експерт в Регионална инспекция по околната среда и водите.\r\nПо думите ѝ растителните видове се опазват, като техните местообитания се обявяват за защитени територии. „Например находището на красивата бяла водна лилия се опазва в резерват „Ропотамо“. Това на жълтата водна роза и на бялата водна лилия се опазва в защитена местност “Устие на река Велека“ и във „Вельов вир“. Ценното блатно кокиче се опазва също в пет находища на територията на Бургаска област, три от които са обявени за защитени територии“, каза още Ярмова.\r\nСпоред нея най-често бедстващи птици са щъркелите. При миграция често се оказва, че има ранени или болни щъркели. От грабливите птици често имат нужда от помощ домашната кукумявка, забулената сова, чухалът.  Това са все птици, които живеят близо до градска среда и съответно гражданите ги виждат, когато са ранени, бедстващи и имат нужда от нашата намеса“ допълни Ярмова.\r\nСъгласно Закона за биологичното разнообразие, когато  някой гражданин намери бедстващ защитен вид, той е длъжен да сигнализира в регионалната инспекция.  Нейни служители отиват на място и извършват проверка. Ако екземплярът се нуждае от специализирана медицинска помощ, той се изпраща на лечение в Спасителен център за диви животни в Стара Загора.\r\nВеселина НИКОЛОВА", "date": "2018.04.30", "title": "Бургас: Няма данни за трайно изчезнали видове растения и животни в региона"}
{"url": "http://www.focus-news.net/news/2018/04/30/2516557/kyustendil-v-dupnitsa-zapochva-priemat-na-dokumenti-za-finansirane-na-protseduri-po-asistirana-reproduktsiya.html", "text": "В Дупница започва приемът на документи за финансиране на процедури по асистирана репродукция. Това съобщи за Радио „Фокус” – Кюстендил Нина Александрова, експерт в отдел „Социално подпомагане” към Община Дупница. По думите ѝ документите се приемат от 30 април до 30 май. В този период двойките с репродуктивни проблеми от община Дупница ще могат да кандидатстват за финансиране. Парите са осигурени след съвместната благотворителна кампания преминала под надслов „За повече деца в Дупница“. Осигурените средства в кампанията са 11 500 лв., събрани по време на великденския базар и концерт в началото на този месец. Събраната сума ще бъде разпределена между три двойки от община Дупница за извършване на ин витро процедури. Двойките ще бъдат избрани чрез жребий в Денят на детето – 1 юни, в присъствието на нотариус. Имената на изтеглените двойки ще бъдат веднага обявени и осъществен контакт с тях.\r\nВенцеслав ИЛЧЕВ", "date": "2018.04.30", "title": "Кюстендил: В Дупница започва приемът на документи за финансиране на процедури по асистирана репродукция"}
{"url": "http://www.focus-news.net/news/2018/04/30/2516559/sport-neshvil-predators-pobedi-uinipeg-dzhets-s-54-v-mach-ot-pleyofite-na-nhl.html", "text": "Нешвил Предаторс победи Уинипег Джетс с 5:4 след продължения в полуфинален плейоф в Западната конференция на Националната хокейна лига на САЩ и Канада и изравни серията на 1:1 победи. В по-ранен мач Вашингтон Кепитълс победи с 4:1 Питсбърг Пингиунс, изравнявайки серията до 1:1 победи.", "date": "2018.04.30", "title": "Спорт: Нешвил Предаторс победи Уинипег Джетс с 5:4 в мач от плейофите на НХЛ"}
{"url": "http://www.focus-news.net/news/2018/04/30/2516842/afp-iran-othvarli-novite-obvineniya-na-benyamin-netanyahu-za-sekretna-yadrena-programa.html", "text": "Външният министър на Иран Мохамад Джавад Зариф отхвърли новите обвинения на израелския премиер Бенямин Нетаняху, че Иран има секретна ядрена програма, предава AFP.\r\nВ пост в социалната мрежа „Туитър“ Зариф заяви, че президентът на САЩ Доналд Тръмп „използва стари преработени обвинения, които вече са отхвърлени от Международната агенция за атомна енергия, за да прекрати ядрената сделка.“\r\n„Колко удобно. Координирани обвинения от подправени открития на разузнаването само дни преди 12 май“, заяви Зариф, визирайки крайния срок на Нетаняху и Тръмп за прекратяване на ядрената сделка с Иран. Йонислав Дочев", "date": "2018.04.30", "title": "AFP: Иран отхвърли новите обвинения на Бенямин Нетаняху за секретна ядрена програма"}
{"url": "http://www.focus-news.net/news/2018/04/30/2516530/blagoevgrad-festivalat-detski-usmivki-shte-se-provede-v-simitli.html", "text": "Фестивалът „Детски усмивки“ ще се проведе в Симитли. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Събитието ще започне в 10.00 часа на площад „Септември“ в Симитли. „По традиция фестивалът „Детски усмивки” показва невинността, красотата, добротата, талантът и чистотата на най-малките. Децата от всички градини и ясли се събират на голямата сцена, за да покажат какво са научили през годината като танци, песни и стихове“, каза още Тасева. От Общината поканиха всички, които имат желание, да бъдат в Симитли днес, за да видят колко талантливи са децата на общината, които са ѝ нейното бъдеще.\r\nЛивия НИНОВА", "date": "2018.04.30", "title": "Благоевград: Фестивалът „Детски усмивки“ ще се проведе в Симитли"}
{"url": "http://www.focus-news.net/news/2018/04/30/2516820/makfaks-makedoniya-konstitutsionniyat-sad-na-kosovo-obyavi-che-sporazumenieto-za-granichnata-demarkatsiya-s-cherna-gora-e-ratifitsirano-v-saotvetstvie-sas-zakona.html", "text": "Конституционният съд на Косово съобщи, че приемането на Закона за ратификацията на Демаркационното споразумение с Черна Гора и процедурата по прилагането му не противоречат с основния закон на страната, предава македонската електронна медия  „Макфакс“.\r\nПриемането на Закона за ратифициране на Демаркационното споразумение и процедурата за осиновяване не противоречат на Конституцията на Косово, съобщи конституционният съд на страната.\r\n„Конституционният съд единодушно констатира, че законът и ратифицирането на договора за границата между Косово и Черна гора, както и процедурите за прилагането му не противоречат на конституцията“, пише в решението на съда.\r\nПредложението за оценка на конституционността бе внесено  от 11 депутати от партия „Самоопределение“. Те смятат, че процедурата за приемане на закона противоречи на няколко члена от конституцията.\r\nРешението на Конституционния съд е окончателно и не може да бъде обжалвано. Виктор Турмаков", "date": "2018.04.30", "title": "„Макфакс“ (Македония): Конституционният съд на Косово обяви, че споразумението за граничната демаркация с Черна Гора е ратифицирано в съответствие със закона"}
{"url": "http://www.focus-news.net/news/2018/04/30/2516439/pregled-na-osnovnite-temi-v-svetovniya-pechat-agentsiya-fokus.html", "text": "Лидерът на Северна Корея Ким Чен-ун е казал на президента на Южна Корея Мун Дже-ин, че той ще се откаже от ядрените оръжия, ако САЩ се съгласят да се сложи официален край на Корейската война и обещаят, че няма да нападат страната му, съобщи говорителят на южнокорейското правителство в неделя, пише американското издание The New York Times.\r\nВ жест за изграждане на доверие преди срещата на върха с президента на САЩ Доналд Тръмп, Ким също е заявил, че ще покани експерти и журналисти от Южна Корея и Съединените щати да наблюдават затварянето на подземния полигон за изпитания на ядрени оръжия следващия месец.\r\nКоментарите на Ким са направени в петък, когато лидерите на двете Кореи се срещнаха в граничното селище Панмунджом, обясни говорителят, като даде допълнителни детайли от срещата.\r\n„Знам, че американците са принципно настроени срещу нас, но когато  си поговорят с нас ще видят, че аз не съм такъв човек, който ще стреля с ядрено оръжие по Юга, над Тихия океан или по САЩ“, е казал Ким на Мун, според думите на говорителя на южнокорейското правителство.\r\n*** Държавният секретар Майк Помпео и съветникът по национална сигурност Джон Болтън заявиха в неделя, че САЩ ще останат бдителни след като Северна Корея седна на масата за преговори, пише американското издание The Hill.\r\nДвамата висши представители на администрацията на Доналд Тръмп настояха, че САЩ ще търсят конкретни стъпки от Северна Корея, която заяви че ще прекрати ядрената си програма, ако САЩ обещаят да не ги нападат.\r\nПомпео заяви, че срещата му със севернокорейския лидер Ким Чен-ун е била голяма стъпка, но въпреки това от администрацията на Тръмп ще очакват и действия от Пхенян. „Администрацията държи очите си широко отворени. Познаваме историята. Познаваме рисковете. Ще бъдем много различни. Ще преговаряме по начин, който не е правен досега“, заяви Помпео.\r\n„Използваме думата необратим с огромен стремеж. Ще държим на тези стъпки, които ще демонстрират, че ядреното разоръжаване ще бъде постигнато. Няма да правим обещания. Няма да приемаме думи. Ще търсим действия и дела.“\r\nПомпео също допълни, че администрацията планира да поддържа натиска върху Пхенян, докато от там не покажат, че се отървават от ядрения си капацитет.\r\nДжон Болтън заяви, че е възможно да няма сделка със Северна Корея относно ядрената ѝ програма.\r\n„Сигурно е, че в този случай само думи не биха убедили никого“, заяви Болтън.\r\nС наближаващата среща между Доналд Тръмп и Ким Чен-ун, президентът на САЩ настоя, че няма да позволи да бъде „изигран“ от Северна Корея.\r\n„Няма да бъдем изиграни, ок? Ще сключим сделка, надявам се, ако не – това е добре“, заяви Тръмп в петък.\r\n*** Генералният секретар на НАТО Йенс Столтенберг заяви, че Турция има право да се бори срещу организаторите на опита за преврат от лятото на 2016 г., добавяйки, че страната има професионална армия с подготвени служители, пише вестник Hurriyet.\r\n„Неуспешният опит за преврат беше брутална атака срещу демократичните институции в Турция\", подчерта Столтенберг, припомняйки, че още тогава е осъдил пуча и е изразил солидарност с турското правителство.\r\nИзвестно е, че някои служители и някои елементи от турската армия са участвали в опита за преврат, тъй като F-16 са бомбардирали парламента и някои офицери са отвлекли началника на генералния щаб ген. Хулуси Акар, припомни норвежкият политик. \r\n„Значи е имало елементи от армията, участвали в преврата. Но в същото време знам, че въпреки факта, че някои елементи са участвали в опита за преврат, Турция има професионална армия с професионални войници и подготвени офицери\", бе заключението на генералния секретар на НАТО. \r\n„Виждам ги в операциите на НАТО. Виждам също какво може да направи Турция, когато става дума за участие в операции и мисии на НАТО\", каза Столтенберг. \r\nНа въпрос кой може да стои зад опита за преврат в Анкара, Столенберг заяви, че това е въпрос, с който се занимава съдебна система на Турция. \r\n„Не зависи от генералния секретар на НАТО да поеме отговорност за разследването или за каквото и да било съдебно производство. Турция има право да преследва тези, които стоят зад преврата, основано на върховенството на закона и независимата съдебна власт\", категоричен бе генералният секретар на Алианса.\r\n*** Китай цени волята, демонстрирана от САЩ, за изглаждане на текущите търговски противоречия чрез диалог и комуникация, заяви премиерът на страната Ли Къцян, като добави, че Китай винаги държи отворени вратите за преговори, пише китайското правителствено издание за международни работи Global Times.\r\nЛи направи коментарите си по време на срещата с министъра на транспорта на САЩ Илейн Чао в Пекин.\r\nВъв вторник президентът на САЩ Доналд Тръмп е заявил, че министърът на финансите на САЩ Стивън Мнучин и търговският представител на САЩ Робърт Лайтизър ще летят за Китай в близките дни, за да водят търговски преговори.\r\nСпоред китайският премиер, същината на икономическото и търговското сътрудничество между Пекин и Вашингтон е взаимноизгодността и win-win отношенията.\r\n„В търговската война няма печеливш и тя може не само да повлияе на възстановяването на световната икономика, но и на глобалната индустриална верига“, посочи Ли, като добави, че решенията могат да бъдат намерени само ако двете страни седнат на масата за преговори.\r\nМинистър-председателят на Китай обеща, че страната „неотклонно ще се отваря още повече към външния свят, което ще освободи гигантския й пазарен потенциал“. Той изрази надежда, че страните, включително САЩ, ще сграбчат възможностите и ще се възползват от отварянето на азиатската страна.\r\n*** Съюзът Саудитска Арабия - Обединени арабски емирства предлага месечна заплата от хиляда долара на желаещите да се включат в планирани „Арабски сили“, които се създават, за да защитават терористите от Работническата партия на Кюрдистан (ПКК) в североизточна Сирия, пише електронното издание на турския консервативен ежедневник Yeni Safak.\r\nАгенти на разузнаванията на Саудитска арабия и ОАЕ на място използват подхода на моркова и пръчката, пише турският вестник, за да се опитат да принудят членовете на сирийската опозиция да се включат в планираната 50-хилядна армия, която трябва да бъде обучена от американски инструктори в района на града Хасака и Йордания.За плана са отделени 40 милиона долара\r\nВ момента продължават усилията за намиране на наемници в провинциите Хасака, Дейр-ез-Зор, Хомс, Дераа, Дамаск, Алепо, Идлиб, Тартус и Латакия, обяснява Yeni Safak. С приоритет са мъжете с боен опит, но се твърди, че дори и младежите новобранци могат да се включат в проекта. За формирането на „Арабските сили“ е отделен бюджет от 40 милиона долара и целта е те да защитят ПКК. Освен това има планове за набиране на наемници от африканските страни и най-вече Египет, за да се уреди и тяхно присъствие в Сирия, което засега не е факт.Заплахи за убийство\r\nСаудитското разузнаване, твърди се в материала на турското издание, работи усилено, за да защити ПКК и да обезпечи съществуване от терористически коридор в Северна Сирия. Специалистите, запознати с разположението на силите на бойното поле, провеждат групови и индивидуални изслушвания. Те разпространяват анти-турска риторика в опит да омаловажат победите, постигнати по време на операциите „Щита на Ефрат“ и „Маслинова клонка“. Някои членове на опозицията и техните семейства дори са заплашвани с убийство.През последните два месеца са убити 40 опозиционни командири\r\nНай-мащабната дейност зад създаването на „Арабски сили“, чиято цел е да защити ПКК, се осъществяват в района на Дамаск, коментира турското издание. Към сирийските опозиционни сили е отправена оферта да бъдат евакуирани в Йордания, която е отхвърлена от всички групировки в района. През последните два месеца, обаче, 40 изтъкнати командири са убити в Идлиб, както и в други райони, контролирани от опозицията.", "date": "2018.04.30", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/30/2516440/predstoyashti-sabitiya-v-stranata-za-30-april-agentsiya-fokus.html", "text": "***\r\nОт 19.45 часа Цвета Караянчева ще присъства на тържествената заря-проверка на пл. „20-ти април“ в град Клисура и ще произнесе слово по случай годишнината от Априлската епопея.  Председателят на Народното събрание ще участва и в тържествената заря-проверка в 21.10 часа в Копривщица по повод 142-та годишнина от обявяването на Априлското въстание в града. Цвета Караянчева ще приеме почетния строй от командващия зарята. \r\n***\r\nОт 10.00 часа в зала 6 на НДК ще се проведе Пресконференция: „Потребителското право и политиката за защита на потребителите“. \r\n***\r\nОт 11.00 часа в НДК ще се състои Международна конференция „Двойният стандарт при храните в ЕС – да сложим проблема на масата“. \r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т. и др., обвинени в организиране и ръководене на организирана престъпна група. \r\n***\r\nОт 09.30 часа 28 състав на Софийски градски съд ще гледа делото срещу Евгени И. и Петър С. (бивши агенти от ДАНС, чл. 357 НК). \r\n***\r\nОт 10.00 часа в Нови Искър кметът на София Йорданка Фандъкова ще провери реализацията на проект за монтиране на нова пелетна печка. \r\n***\r\nОт 10.00 часа 4 състав на Специализирания наказателен съд ще гледа делото срещу Валентин Д. (чл. 253 от НК). \r\n***\r\nОт 10.00 часа 8 състав на Специализирания наказателен съд ще гледа делото срещу Симеон С., Тихомир Д., Петър Г., Андон М. и др., обвинени в организиране и ръководене на организирана престъпна група. \r\n***\r\nОт 10.30 часа 6 състав на Специализирания наказателен съд ще гледа делото срещу Майдън С., обвинен в престъпление по служба. \r\n***\r\nОт 11.00 часа в хотел „Вега“ ще се проведе дискусия относно предложението на Европейската комисия за промени на общите правила за достъп до международния пазар на автобусни превози във втория „Пакет за мобилност“. Участие в нея ще вземе  Петър Курумбашев, член на Делегацията на българските социалисти в Европейския парламент и единственият български евродепутат, член на Комисията по транспорт и туризъм в ЕП (ТРАН).\r\n***\r\nОт 11.00 часа в сградата на Общински културен институт – Дом на културата  „Красно село“ Ана Джумалиева, председател на Комисията за защита от дискриминация (КЗД), ще връчи на Стефан Стефанов, директора на културния институт, сертификат за достъпност на сградата.\r\n***\r\nОт 11.00 часа в залата на 11-ия етаж на КНСБ, ще бъде представен Годишният доклад по колективно договаряне на заплатите за 2017 година.\r\n***\r\nОт 12.00 часа в Национален пресклуб БТА ще се състои пресконференция във връзка с откриване на фотографска изложба по повод 120 години от създаването на БТА на Моста на влюбените=\r\n***\r\nОт 13.00 часа 5 състав на Специализирания наказателен съд ще гледа делото срещу Бисер Вл., Чл. 65 НПК – Молба за изменение на мярка за неотклонение.\r\n***\r\nОт 13.00 часа 5 състав на Специализирания наказателен съд ще гледа делото срещу Петър Б., Данаил Ст., Галин Б. и др., обвинени в организиране и ръководене на организирана престъпна група. \r\n***\r\nОт 13.00 часа в Южен парк, пространството зад музея “Земята и хората”, БТПП в партньорство с \"Българска Асоциация - Труд, Здраве,  Безопасност\", други браншови организации и сдружения, организира мероприятия, свързано с Националната кампания за отбелязване на Световния ден за безопасност и здраве при работа.\r\n***\r\nОт 13.30 часа 18 състав на Специализирания наказателен съд ще гледа делото срещу Богомил М., Ивелин Д. и Ивайло Хр., обвинени в изнудване. \r\n***\r\nОт 14.30 часа в Дома на Европа в София (ул. \"Г. С. Раковски\" 124) европейският комисар по правосъдие, потребители и равнопоставеност между половете Вера Йоурова ще проведе дискусия с граждани на тема \"Насилието над жените: отговорът на ЕС\". \r\n***\r\nОт 18.00 часа в Националната библиотека „Св. св. Кирил и Методий“ (централното фоайе) ще бъде представена новата книга на поета Любомир Левчев „Островът и всичко останало“.\r\n***\r\nОт 19.00 часа на сцената на Сити Марк Арт Център ще се състои Деветата официална церемония за връчване на Награда за полет в изкуството „Стоян Камбарев” 2018.\r\n***\r\nОт 10.30 часа в клуба на ПП ГЕРБ на ул. „Г. Бенковски” №1 в морската столица народният представител от ПП ГЕРБ – Варна Емилия Милкова ще има приемен ден за граждани.\r\n***\r\nОт 13.00 часа в „Многопрофилна болница за активно лечение-Христо Ботев” АД ще се проведе редовно годишно общо събрание на акционерите на лечебното заведение. \r\n***\r\nОт 9.00 часа в малката заседателна зала на Община Добрич ще се проведе кметска оперативка. \r\n***\r\nОт 10.00 часа в конферентната зала на парк-хотел „Изида“ по инициатива на народните представители Даниела Димитрова и Пламен Манушев ще се проведе среща на работодатели от туристическия бранш от област Добрич с експерти от Дирекция „Инспекция по труда”.\r\n***\r\nОт 18.00 часа в храм „Св. Успение Богородично“ ще бъде отслужена заупокойна панихида за загиналите в Априлското въстание. От 19.00 часа в Историческия музей в Клисура ще се открие фотодокументална изложба „Христо Ботев. Живот и дело“. В 19.30 часа на пл. „20-ти април“ ще се състои концерт на фолклорен ансамбъл „Розова долина“, а от 20.15 часа ще се състои тържествен митинг-заря.\r\n***\r\nОт 16.00 часа в офиса на ГЕРБ на ул. „Екзарх Йосиф“ 15 в Пазарджик народният представител от ГЕРБ Десислава Костадинова ще проведе приемна за граждани.\r\n***\r\nОт 10.00 часа в централния офис на ГЕРБ в Перник, на ул „Търговска“ 30, народните представители Красимир Велчев и д-р Александър Александров организират приемен ден за граждани.\r\n***\r\nОт 11.00 часа в Пловдивския университет  „Паисий Хилендарски” ще се проведе Кръгла маса на тема „Институциите в “диалог” с граждани с увреждания”.\r\n***\r\nНародните представители от ГЕРБ-Пловдив ще проведат приемни с граждани от избирателния си район. Приемните ще имат Менда Стоянова – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - от 16.30 часа в партийния офис на  ГЕРБ на улица „Прага” 2; Атанас Ташков – от 16.00 часа в партийния офис на ул. „Стефан Стамболов\" № 21; Спас Гърневски - от 16.00 в офиса на  ГЕРБ на ул. \"Коста Паница\" № 5.\r\n***\r\nОбщинските съветници от ГЕРБ в град Пловдив ще проведат приемни с гражданите. Даниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А; Спартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Вихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5; Вера Тоскова, от 16:00 до 18:00 часа в офиса на ГЕРБ в район „Тракия” в жк.”Тракия”бл.91. Александър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А; Ели Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\n***\r\nОт 14.00 часа в Зала 1 на Областна администрация Русе ще се проведе извънредно общо събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе.\r\n***\r\nОт 9.30 часа в офиса на ГЕРБ-Сливен, намиращ се на ул. \"Цар Освободител\" № 17, общинските съветници от ГЕРБ – Сливен Георги Стоянов и Здравко Костадинов ще се срещнат с граждани. \r\n***\r\nОт 19.00 часа в Къщата на Архитекта в Стара Загора ще се състои Кино вечер в Деня на джаза. \r\n***\r\nОт 14.00 часа в зала 203 на общината кметът на Шумен Любомир Христов ще има приемен ден.", "date": "2018.04.30", "title": "Предстоящи събития в страната за 30 април (Агенция „Фокус“)"}
{"url": "http://www.focus-news.net/news/2018/04/30/2516441/sport-barselona-stana-shampion-na-ispaniya.html", "text": "Барселона стана шампион на Испания за 25 път, след като победи Депортиво Ла Коруня с 2:4 като гост в мач от 35-ия кръг на първенството. Хеттрик за Барселона отбеляза Лионел Меси, а един гол добави Филипе Коутиньо. След тази победа отборът на Барселона има 86 точки и е недостижим на върха 3 кръга преди края.", "date": "2018.04.30", "title": "Спорт: Барселона стана шампион на Испания"}
{"url": "http://www.focus-news.net/news/2018/04/30/2516818/evrodeputatat-petar-kurumbashev-diskutira-vtoriya-mobilen-paket-s-transportniya-bransh-i-shte-vnese-predlozhenie-sreshtu-nego-obzor.html", "text": "Евродепутатът от Делегацията на българските социалисти в Европейския парламент Петър Курумбашев дискутира втория мобилен пакет с транспортния бранш и ще внесе предложение срещу него. Курумбашев заяви пред транспортния бранш, че правителството трябва да затвори темата за международния превоз на товари по време на европредседателството. Евродепутатът отчете, че не подкрепя безграничната и неограничена либерализация на каботажа за автобусите и предложението на ЕК за втори мобилен пакет. Той попита защо либерализацията на каботажа е добро нещо при автобусните превози, а в същото време забраната му за камиони е лошо. По думите му разликата между либерализацията на каботажа за камионите и за автобусите е „Европа на два морала”. \r\nМодератор на дискусията беше бившия министър на транспорта и председател на Съвета по транспорт към Националния съвет на БСП Петър Мутафчиев. Той изрази и мнение, че българският автомобилен бранш трябва да има представителство в Брюксел. Според него големият проблем в сектора идва от това, че се избягва от формулировката „превозвач” и че държавата по този начин не може да регулира този процес.Той коментира, че вторият мобилен пакет на ЕК за съжаление е коренно различен от първия. От своя страна заместник-председателят на ПГ на „БСП за България” и на Комисията по транспорт към Народното събрание Георги Свиленски разкритикува комисията, че именно при първия мобилен пакет не е била активна.  Според Свиленски важното е да бъдат защитени българските превозвачи и това да се случи навреме този път. Свиленски обърна внимание, че позицията на ПГ на „БСП за България” ще бъде изградена след поредица от такива срещи  с представители на сектора.  Миролюб Столарски от Асоциацията на сдруженията в автомобилния транспорт заяви, че при всяка промяна, профсъюзите в сектора взимат страната на френската централа, която не ги защитава. Според него страната ни приема директно директивите, както са направени.От  Асоциацията на автобусните превозвачи в България пък призоваха за приемане на обща декларация , която да даде правно основание за противопоставяне на Втория мобилен пакет на ЕК. В крайна сметка превозвачите, които присъстваха на дискусията се солидаризираха с организирания протест  на 16 май 2018 г. Друга тема на дискусията бяха така наречените умни тахографи. Евродепутатът Георги Пирински обърна внимание, че срокът за въвеждането им е твърде кратък. Тази тема коментира и председателят на Управителния съвет на АЕБТРИ  Георги Петърнейчев. Той заяви че е въвеждането на умните тахографи за две години е невъзможно. Според него другият въпрос е свързан с това колко ще струват те на превозвачите.\r\n Деница КИТАНОВА", "date": "2018.04.30", "title": "Евродепутатът Петър Курумбашев дискутира втория мобилен пакет с транспортния бранш и ще внесе предложение срещу него (ОБЗОР)"}
{"url": "http://www.focus-news.net/news/2018/04/30/2516445/the-moscow-times-dmitriy-medvedev-podkrepi-kriminaliziraneto-na-poddrazhkata-na-amerikanskite-sanktsii.html", "text": "Министър-председателят на Русия Дмитрий Медведев подкрепи идеята да се узакони като престъпление спазването на санкциите наложени от САЩ от руски граждани, заяви Медведев в интервю, пише The Moscow Times.\r\nПопитан относно предложение направено от долната камара на руския парламент за криминализиране на поддръжката на американските санкции, Медведев заяви че санкциите са насочени към унищожаването на руската социо-политическа система и нанасянето на вреда на икономиката и индивида.\r\n„Ако това е така, тогава поддръжката на тези санкции от наши граждани, трябва да бъде престъпление. Никой не трябва да има правото да поддържа тези санкции наложени от САЩ без да е заплашен от административна или наказателна отговорност“, заяви той.\r\nДмитрий Медведев заяви още, че правителството трябва да подкрепи руските компании, пострадали от санкциите, за да не се губят работни места. Йонислав Дочев", "date": "2018.04.30", "title": "The Moscow Times: Дмитрий Медведев подкрепи криминализирането на поддръжката на американските санкции"}
{"url": "http://www.focus-news.net/news/2018/04/30/2516444/ekspertna-grupa-shte-vzeme-reshenie-po-kazusa-s-razkopkite-po-traseto-na-am-struma-kray-blagoevgrad-obzor.html", "text": "Сформирана е експертна група, която предстои да вземе решение по казуса с разкритото древно селище при разкопките по трасето на автомагистрала „Струма“ край благоевградското село Покровник. Това каза министърът на регионалното развитие и благоустройството Николай Нанков при посещението си в Благоевград, където връчи наградите за отборно класиране в автомобилно състезание.\r\n„В никакъв случай не искаме да сблъскаме двата интереса – бързото и скоростно строителство на магистралата с консервирането, експонирането и социализирането на ценните находки от античния римски град“, категоричен бе регионалният министър. Той добави, че затова е осигурен финансов ресурс в размер на малко над 8 млн. за археологически проучвания по протежението на участъците Благоевград – Крупник и Кресна – Сандански на АМ „Струма“.\r\nПо думите му проучванията вървят изключително добре и са в график, над 150 човека работят на терен, като 31 от тях са членовете на археологическия екип. Той съобщи, че поддържа постоянна връзка с министъра на културата Боил Банов, тъй като експертите ще преценят какво следва да бъде направено. „Аз като обикновен човек и неексперт по темата е нормално да се вслушвам в гласа на експертите“, категоричен бе Николай Нанков. Той подчерта, че ще се съобрази с мнението на академичната общност. Министърът подчерта, че ще се довери изцяло на мнението, както на директора на Националния археологически институт с музей към Българската академия на науките – доц. д-р Людмил Вагалински, така и на това на останалите експерти.\r\nРегионалният министър коментира, че при проучването в района на с. Покровник са открити две римски гробници. Първата от тях е ограбена още през средновековието, а експонатите от втората се намират в Регионалния исторически музей в Благоевград за консервация. Според изискванията, още през миналата седмица е сформирана експертна група в Министерството на културата, която ще продължи работата си и през следващата седмица.\r\n„Хубаво е, че при строенето на магистрали се откриват такива ценни находки. Едва ли щяхме да попаднем на нещо подобно ако я нямаше магистрала „Струма“, заяви той и подчерта, по тази причина при строителството на магистрали се залагат такива големи бюджети, за да може историята и културата да бъде експонирана.  \r\nМинистър Нанков съобщи, че ще посети мястото на археологическите разкопки и че ще направи второ посещение, заедно с министър Боил Банов, след като експертната група вземе решение за обекта. След като експертите се произнесат по темата, Министерството на регионалното развитие и благоустройството е готово да осигури финансов ресурс, независимо дали решението ще бъде за консервация, социализация или изместване на трасето на магистралата, въпреки че подобен вариант би отложил срока за изпълнение на трасето с две години, коментира още регионалният министър. Той бе категоричен, че проблемът с трафика през Кресненското дефиле и с останалите натоварени участъци в областта ще съществува докато магистрала „Струма“ не бъде завършена.\r\nВ Благоевград министърът коментира още, че от 1 януари следващата година ще влязат в сила електронните винетки за леки автомобили, а тол таксата за автомобили над 3,5 т – от месец май 2018 г. „В момента Световната банка прави анализ за тарифирането, модела за бъдещото ценообразуване и избора на пътища, информира той. Инфраструктурата на тол системата ще бъде изградена върху около 80% от републиканската пътна мрежа или малко над 16 хил. км“, каза още министърът. Той съобщи, че първоначално ще се таксува преминаването по добри пътища, което означава, че ресурс ще се генерира от около  55-60 % или 11 хил. км републикански пътища. Николай Нанков допълни, че с поетапното рехабилитиране на нови отсечки тол системата ще бъде въвеждана и за тях. Министърът бе категоричен, че с внедряването й този справедлив модел за плащане ще реши голяма част от проблемите в пътния сектор в страната.\r\nНиколай Нанков връчи наградите на победителите във втория кръг от Националния шампионат на България „Планинско изкачване Благоевград“. Той поздрави организаторите, участниците и контролните органи, които са осигурили безпрепятственото провеждане на състезанието с многобройна публика. „Без спортния дух на участниците, нямаше да сме свидетели на това, което два дни пълни сърцата и душите. Те са нашите най-добри партньори в това да спечелим войната по пътищата. Те възпитават в спортен дух, шофьорски умения и толерантност на пътя нашите деца и младите шофьори“, коментира министърът.", "date": "2018.04.30", "title": "Експертна група ще вземе решение по казуса с разкопките по трасето на АМ „Струма“ край Благоевград (ОБЗОР)"}
{"url": "http://www.focus-news.net/news/2018/04/30/2516826/afp-donald-tramp-zayavi-che-e-ubeden-che-sreshtata-mu-s-kim-chen-un-shte-se-provede.html", "text": "Президентът на САЩ Доналд Тръмп заяви, че е убеден, че планираната му с лидера на Северна Корея Ким Чен-ун среща ще се проведе и допълни, че харесва идеята срещата да се проведе в Демилитаризираната зона между двете корейски държави, предава  AFP.\r\nТръмп също така заяви, че Сингапур също е в списъка на възможните места за провеждане на среща, но допълни, че лично би предпочел Демилитаризираната зона.\r\n„Има нещо, което ми харесва, ако нещата се получат, ще има страхотно празнуване от другата страна на границата, а не в трета страна“, заяви Тръмп по време на пресконференция в Белия дом.  Виктор Турмаков", "date": "2018.04.30", "title": "AFP: Доналд Тръмп заяви, че е убеден, че срещата му с Ким Чен-ун ще се проведе"}
{"url": "http://www.focus-news.net/news/2018/04/30/2516443/v-ponedelnik-shte-se-glasuva-zakonoproektat-za-kosovska-armiya.html", "text": "Министерството на силите за сигурност на Косово в понеделник, 30 април, ще внесе в парламента законопроект за промяна на статута на силите за сигурност в армия, пише Gazeta Express.\r\n„Министерството на косовските сили за сигурност (МКСС) изпълнява своите дейности и задължения в съответствие на парламента. В момента изчакваме финансовия доклад за бюджетните разходи от Министерството на финансите, както и съгласие от Министерството за европейска интеграция с цел да се съгласува проектозакона със законодателството на Европейския съюз. В съответствие със законодателната стратегия на Парламента на Република Косово и плана за действие на МКСС, ние ще изпратим проектозакона до парламента на 30 април“, заяви за вестник „Зери“ Ибрахим Шала, директор на отдела за връзки с обществеността.\r\nМеждувременно, представители на министерството на финансите заявиха, че разглеждат иска на на МКСС и че ще предоставят отговор в законовия срок. Йонислав Дочев", "date": "2018.04.30", "title": "В понеделник ще се гласува законопроектът за Косовска армия"}
{"url": "http://www.focus-news.net/news/2018/04/30/2516446/the-guardian-zasadenoto-darvo-ot-donald-tramp-i-emanyuel-makron-pred-beliya-dom-izchezna.html", "text": "На направени снимки от фотограф на „Reuters“ се вижда, че дървото, засадено пред Белия дом от президентите на САЩ и Франция Доналд Тръмп и Еманюел Макрон, е изчезнало, пише британското издание The Guardian.\r\nДървото, дъбова фиданка от място на основна битка на американските военноморски сили от Първата световна война, беше подарък от френския президент като част от държавната му визита във Вашингтон.\r\nВ пост в социалната мрежа „Туитър“, Макрон заяви: „Преди 100 години американски военнослужещи са се сражавали във Франция, за да защитят нашата свобода. Това дъбово дърво (моята подарък към Доналд Тръмп) ще бъде подсещане за тези наши връзки.“\r\nДървото беше засадено лично от двамата президенти в понеделник, 23 април.\r\nНа фотографиите заснети от Юри Грипас от „Reuters“ в събота се вижда само трева на мястото, на което беше засадено дървото.\r\nОт Белия дом не отговориха, когато бяха потърсени за коментар. Йонислав Дочев", "date": "2018.04.30", "title": "The Guardian: Засаденото дърво от Доналд Тръмп и Еманюел Макрон пред Белия дом изчезна"}
{"url": "http://www.focus-news.net/news/2018/04/30/2516449/london-evening-standard-donald-tramp-razkritikuva-posolstvoto-na-sasht-v-london.html", "text": "Президентът на САЩ Доналд Тръмп разкритикува „ужасното и мързеливо“ посолство на САЩ в Лондон преди планираната си визита във Великобритания през юли, пише британският всекидневник London Evening Standard.\r\nТръмп поднови критиките си за посолството, след като то смени локацията си от площад Гросвенър в квартал „Nine Elms“.\r\nТой разкритикува новото местоположение и заяви, че посолството е лоша сделка за САЩ.\r\nГоворейки по време на митинг в Мичиган, той заяви: „В Лондон имахме най-доброто място в целия град. Най-доброто място. Е, някакъв умник каза, ще продадем мястото и след това ще вземем парите и ще построим ново посолство. Това звучи добре, нали, но трябва да имаш много пари, за да направиш нещо подобно, нали?“\r\nСпоред Тръмп представителите на посолството са го продали за 250 млн. долара.\r\n„Отиват и купуват ужасно местоположение. И върху него построяват новото посолство. Това са добрите новини. Лошите са, че това струва над 1 млрд. долара“, допълни Тръмп.\r\nАмериканският президент е отказал да открие новото посолство като заяви: „Между другото, искаха от мен да прережа лентата на новото посолство и аз заявих, че няма да отида. Не искам да го правя.“ Йонислав Дочев", "date": "2018.04.30", "title": "London Evening Standard: Доналд Тръмп разкритикува посолството на САЩ в Лондон"}
{"url": "http://www.focus-news.net/news/2018/04/30/2516450/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В момента в Балтийско море се намира първата в света плаваща атомна топлоелектрическа централа (ПАТЕЦ) „Академик Ломоносов“. Уникалната станция, чието строителство продължи повече от 10 години, след цяла редица проблеми,  накрая е почти готова за работа. Предполага се, че подобни ПАТЕЦ ще окажат огромна помощ на целия руски Север и Далечния Изток. По какъв начин, си задава въпроса руското издание „Взгляд“, в материал представен без редакторска намеса.\r\nПървата в Русия и света плаваща атомна  АЕЦ „Академик Ломоносов“ в събота се отправи от Санкт Петербург към Мурманск и по нататък – към пристанище Певек на северното крайбрежие на Чукотка. Предстои не само дълго, но и скъпо пътешествие.\r\nБуксировката ще заеме от 18 до 20 дни и ще струва над 12 милиона лева (475 млн рубли). Плаващата топлоелектрическа централа (ако трябва да бъдем точни, плаващият енергоблок – ПЕБ) ще бъде дърпан около Скандинавия, през Естония, Финландия, Швеция, Дания и Норвегия. В Мурманск той ще бъде зареден с ядрено гориво – низкообогатен уран. Втората част от маршрута, от Мурманск до Чукотка през Северния морски път, ще започне чак през юни – юли 2019 година. Така, за всеки случай, обещават от „Росенергоатом“ – структурата на „Росатом“, отговаряща за построяването на „Академик Ломоносов“.\r\nСпоред оценките на „Росенергоатом, от 2020 година първата в света ПАТЕЦ ще започне да снабдява със светлина и топлина жителите на Чукотка. Реакторните установки на такава ПАТЕС, като „Академик Ломоносов“, могат да изработват до 70 мегавата електроенергия и да снабдяват с енергия град с население повече от 200 хиляди души. За сравнение, в „столицата“ на Крайния Север – Мурманск, живеят около 300 хиляди, а в Норилск – по-малко от 200 хиляди. Засега в плановете влиза разместването на ПАТЕЦ в камчатския Вилючинск (където е разположена базата на подводниците от Тихоокеанския флот) и, може би, край тамирския град Дудинки – в което е заинтересован „Газпром“. Но това, че мястото на швартировка на първата подобна централа е станало чукотското пристанище Певек на пръв поглед повдига въпроси.\r\nИ то, защото именно недалеч от Певек се намира Билибинската атомна топлоелектрическа централа – единствената в света АЕЦ, разположена в зоната на вечен лед. Но станцията, построена през 1977 година, е технологически остаряла, обяснява в интервю пред сайта Минвостокразвития ръководителят на дирекцията на „Росенергоатом“ по съоръжаването и ескплоатацията на ПАТЕЦ Виталий Трутнев. Още по-остаряла е намиращата се в същия район Чаунска ТЕЦ, работеща с въглища и построена през 1944 година. Тя работи с трофейно и доставено по ленд-лийз оборудване. Този отдалечен район (на повече от 1000 км от Магадан и повече от 600 от Анадир) – е един от най-големите центрове на златодобив. И тъй като този район е изолиран, следователно, той има първостепенна нужда от ПАТЕЦ.\r\nТова е очевиден факт. Толкова очевидна е и изгодата от плаващи АЕЦ за „севера“, като цяло. Предполага се, че реакторните установки ПАТЕЦ, подобни на „Академик Ломоносов“, ще могат в течение на следващите 35-40 години да обезпечат с електричество и пристанищните градове и арктическите газови и петролни платформи. Единственото, което ще се изисква – един път на три – четири години да се отива на дозареждане с гориво (за това време към нужния бряг може да се изпраща друга ПАТЕЦ) и на всеки 10 години да се прави капитален ремонт.\r\nВъзниква резонният въпрос – доколко това е по-изгодно от традиционните начини за снабдяване с енергия на „Севера“. Позицията на „Росатом“ по този въпрос озвучи още през 2010-а година ръководителят на корпорацията – тогава той, напомня „Взгляд“, беше Сегей Кириенко, който в момента е първи заместник-ръководител на администрацията на президента. „Всеки, който се е сблъсквал с това, какво е да се доставя дизелово гориво на Север и колко излиза цената на тази електроенергия, разбира, че много кладенци и градове там не се развиват, защото нямат достъп до евтин и ефективен източник на енергия“, подчерта Кириенко.\r\nСъгласно миналогодишното изследване на „Центъра по ефективно използване на енергия“, цените на електроенергията в 15-те северни региона на Русия са с 5 до 55 пъти по-високи от средните за страната. Това е критично за тези северни райони, където в близост няма находища на въглища или газ. От друга страни, атомните експерти настояват: себестойността на електроенергията от ПАТЕЦ е приблизително равна на оптовите цени на електроенергията в Централна Русия.\r\nИзлиза, че плюсовете са очевидни. А и създаването на плаващи електростанции не е нечувано дело за руската промишленост. Плаващите генераторни електростанции „Северно сияние“, работещи на газ и дизелово гориво, са се строили в Съветския съюз от 1969 година и са създадени шест такива станции.\r\n*** Руската авиокомпания „Аерофлот“ ще уволни стюардеса, която по време на полет е нарекла Калининград - Кьонигсберг. Съответстващото съобщение от компанията се е появило в „Туитър“, пише руското издание „Комсомолская правда“.\r\nПо-рано деканът на Висшето училище по телевизия към МГУ и журналист Виталий Третяков съобщи, че по време на полет Москва – Калининград е чул как по време на превода на английски на обявлението за дестинацията на полета е казано, че маршрута е „Москва – Кьонигсберг“.\r\nТретяков е публикувал съответстващият запис на своята страница в „Туитър“. По-късно под него се е появил отговор от официалния акаунт на „Аерофлот“ в същата социална мрежа.\r\n„Проведохме проверка и информацията се потвърди. Стюардесата ще бъде уволнена. Благодарим ви за сигнала“, се казва в съобщението на превозвача.\r\nОт компанията са уточнили, че подобни обявления обичайно се правят от главния стюард. \r\n„Ние разпитахме няколко пасажера и те потвърдиха, че обявлението е направено от жена. Нещо повече, главният стюад сама потвърди факта, че е предоставила изкривена информация“, са добавили от „Аерофлот“.\r\n„Комсомолская правда“ припомня, че Кьонигсберг е преименуван на Калининград, след като преминава под юрисдикцията на Съветския съюз в резултат от договорките на Потсдамската мирна конференция през 1945 година. До тогава градът е столица на немската провинция Източна Прусия.\r\n*** САЩ са отворени за преговори за увеличаване на числеността на контингента си военни на територията на Полша. Това заяви американският министър на отбраната Джеймс Матис след срещата му във Вашингтон с полския му колега Мариуш Блащак, отбелязва руското електронно издание EA Daily.\r\n„Полша е съюзник на САЩ в НАТО. В Алианса разполагаме войски в съответствие с нуждите за сигурност. САЩ винаги са готови да обсъдят предложението на полската страна\", заяви Матис, в отговор на въпрос за това дали той поддържа призивите на Варшава за увеличаване на броя американските военни, разположени на територията й. Въпреки това, с оглед на подписания през март договор за доставката на противоракетни системи „Пейтриът“ в Полша, Матис заяви, че пробиването им „ще позволи полските въоръжени сили да бъдат адаптирани към изискванията на модерните времена\".\r\nНа свой ред Блащак заяви, че в рамките на преговорите си с Матис е обърнато внимание на общите интереси на двете страни в областта на отбраната, като двамата са изразили удовлетвореност от военното сътрудничество между Вашингтон и Варшава. \r\nОт редакцията напомнят, че на Варшавската среща на върха на НАТО от лятото на 2016 г. Алиансът прие решение да разполагането на ротационен принцип на допълнителни мултинационални батальони на територията на Полша и трите балтийски страни – Литва, Латвия и Естония. На 28 март тази година Варшава подписа споразумение със САЩ за доставка на системи „Пейтриът“, които трябва да постъпят на въоръжение в полската армия през 2022 г.\r\n*** Министър-председателят на Русия Дмитрий Медведев подкрепи идеята да се узакони като престъпление спазването на санкциите наложени от САЩ от руски граждани, заяви Медведев в интервю, пише The Moscow Times.\r\nПопитан относно предложение направено от долната камара на руския парламент за криминализиране на поддръжката на американските санкции, Медведев заяви че санкциите са насочени към унищожаването на руската социо-политическа система и нанасянето на вреда на икономиката и индивида.\r\n„Ако това е така, тогава поддръжката на тези санкции от наши граждани, трябва да бъде престъпление. Никой не трябва да има правото да поддържа тези санкции наложени от САЩ без да е заплашен от административна или наказателна отговорност“, заяви той.\r\nДмитрий Медведев заяви още, че правителството трябва да подкрепи руските компании, пострадали от санкциите, за да не се губят работни места.", "date": "2018.04.30", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/04/30/2516448/the-independent-donald-tramp-prizova-privarzhenitsite-si-da-zapazyat-kontrola-v-kamarata-na-predstavitelite.html", "text": "Президентът на САЩ Доналд Тръмп призова своите привърженици от Републиканската партия да се борят за запазването на контрола в Камарата на представителите, за да го предпазят от импийчмънт, пише британското издание The Independent.\r\nРепубликанците в момента имат предимство от 235 места срещу 193 за демократите в долната камара на американския Конгрес (Камара на представителите). Но някои демократи вярват, че лошия рейтинг на американския президент в комбинация със силния ентусиазъм в собствената им партия, ще са достатъчни за преобръщането на бройката от 24 души, която им е нужна, за да имат мнозинство, на предстоящите избори през ноември месец.\r\nГоворейки на митинг в Мичиган, Тръмп заяви че е жизненоважно да се задържи контрола в Камарата на представителите.\r\n„Трябва да задържим Камарата, защото ако слушаме хора като Максин Уотърс, тя обикаля навсякъде и заявява „Ще го импийчнем, ще го импийчнем““, заяви Тръмп.\r\n„Тогава хората казват, „Той не е направил нищо грешно“. Но тя казва, „Това няма значение. Ние ще го импийчнем“, допълни още американския президент. Йонислав Дочев", "date": "2018.04.30", "title": "The Independent: Доналд Тръмп призова привържениците си да запазят контрола в Камарата на представителите"}
{"url": "http://www.focus-news.net/news/2018/04/30/2516827/ochakva-se-zakonodatelstvoto-sreshtu-dvoyniya-standart-pri-hranite-v-es-da-se-prieme-do-proletta-na-2019-g-obzor.html", "text": "Надявам се, че ще бъде взето решение до средата на 2019 г. за промяната в законодателството, свързано с двойния стандарт на храните. Това заяви европейският комисар по въпросите на правосъдието, потребителите и равнопоставеността между половете – Вера Йоурова във връзка с международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС и под патронажа на премиера Бойко Борисов. \r\nВ изказването си комисар Йоурова подчерта, че е обсъждала темата с министрите на промишлеността и земеделието от ЕС и всички си дават сметка, че този проблем съществува. \r\n „Бих се срамувал много, ако бях на мястото на тези вериги и производители. Страшно обидно звучи. Всички, които ме познават знаят, че съм един от най-големите защитници на европейската перспектива. Не ми е минавало през ума, че е възможно такива големи авторитетни компании да си позволят да правят подобно нещо”, коментира премиерът Бойко Борисов в изказването си и подчерта, че единството на Европейския съюз трябва да означава единен стандарт.\r\nМинистърът на Българското председателство на Съвета на ЕС Лиляна Павлова коментира, че ще бъдат положени всички усилия тази законодателна инициатива да бъде бързо придвижена напред, за да може австрийското председателство да приключи работата по този пакет и да има както ясни и единни стандарти, така и високи санкции за тези, които ги нарушават. \r\nНа форума участваше и омбудсманът Мая Манолова. В изказването си тя подчерта, че най-високо би следвало да стоят правата на гражданите, а не икономическите интереси на големите корпорации. „Изказваме съмнения, че включването на националния вкус като оправдание за производителите на предлагане на различни стандарти в утвърдени брандове е проблем. Скептична съм кой и как може да докаже съществуването на национален вкус, когато става дума за бебета. Трябва да се върви към ясна регламентация, която и след промените в законодателството, да направи невъзможно предлагането на стоки с различно качество под една и съща марка на европейските потребители“, каза още Мая Манолова.", "date": "2018.04.30", "title": "Очаква се законодателството срещу двойния стандарт при храните в ЕС да се приеме до пролетта на 2019 г. (ОБЗОР)"}
{"url": "http://www.focus-news.net/news/2018/04/30/2516453/afp-vanshniyat-ministar-na-kitay-shte-poseti-severna-koreya.html", "text": "Външният министър на Китай Уанг И ще посети Северна Корея тази седмица, няколко дена след историческата среща на между лидерите на двете Кореи, съобщава AFP.\r\nУанг ще гостува на Северна Корея в сряда и четвъртък по покана на външния ѝ министър, се казва в кратко изявление на външното министерство на Китай. Йонислав Дочев", "date": "2018.04.30", "title": "AFP: Външният министър на Китай ще посети Северна Корея"}
{"url": "http://www.focus-news.net/news/2018/04/30/2516442/reuters-nyakolko-posledovatelni-vzriva-sa-doloveni-v-siriya.html", "text": "Държавната сирийска телевизия заяви в неделя, че няколко последователни взрива са доловени в провинциалния район Хама и че властите разследват случая, съобщава Reuters.\r\nТелевизията не докладва някакво местоположение за взривовете, но двама резиденти от източната част на провинцията Хама заявиха, че експлозиите са дошли от военна база, която според информациите се използва от сили подкрепени от Иран. Йонислав Дочев", "date": "2018.04.30", "title": "Reuters: Няколко последователни взрива са доловени в Сирия"}
{"url": "http://www.focus-news.net/news/2018/04/30/2516447/the-telegraph-vatreshniyat-ministar-na-velikobritaniya-podade-ostavka.html", "text": "Амбър Ръд, вътрешен министър на Великобритания, подаде своята оставка в неделя, след като призна, че „неволно е подвела“ парламента върху съществуването на нарочени имигранти за депортация, свързани със скандала „Уиндръш“, пише британското електронно издание The Telegraph.\r\nВ писмо до Тереза Мей, Ръд заяви че е била осведомена с доказателства относно нарочени за депортация имигранти, оставяйки я без друг избор освен да напусне.\r\nПриемайки оставката на Амбър Ръд, Тереза Мей обяви че Ръд е отговорила добросъвестно на редица въпроси от селектирана комисия занимаваща се със скандала „Уиндръш“ и добави, че „много съжалява“ за решението ѝ да напусне.Агенция „Фокус“ припомня:\r\nПреди 1 седмица във Великобритания се разрази скандал относно потомците на имигранти, дошли от Карибските острови през 1950-те и 1960-те години, които никога не са подавали молба за британско гражданство. От десетилетия техният статут е на нелегални имигранти. Амбър Ръд потвърди, че има хора, които са били депортирани поради тази причина.\r\nСкандалът придоби името „Уиндръш“ заради името на кораба, с който са пристигнали първите заселници от Ямайка, Тринидад и Тобаго, и други острови.\r\nАмбър Ръд призна, че подходът към тези хора е бил „неправилен и отвратителен“, за което се извини.\r\nОставката ѝ дойде след като скандалът се разрази в рамките на последната седмица. Йонислав Дочев", "date": "2018.04.30", "title": "The Telegraph: Вътрешният министър на Великобритания подаде оставка"}
{"url": "http://www.focus-news.net/news/2018/04/30/2516451/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Амбър Ръд, вътрешен министър на Великобритания, подаде своята оставка в неделя, след като призна, че „неволно е подвела“ парламента върху съществуването на нарочени имигранти за депортация, свързани със скандала „Уиндръш“, пише британското електронно издание The Telegraph.\r\nВ писмо до Тереза Мей, Ръд заяви че е била осведомена с доказателства относно нарочени за депортация имигранти, оставяйки я без друг избор освен да напусне.\r\nПриемайки оставката на Амбър Ръд, Тереза Мей обяви че Ръд е отговорила добросъвестно на редица въпроси от селектирана комисия занимаваща се със скандала „Уиндръш“ и добави, че „много съжалява“ за решението ѝ да напусне.Агенция „Фокус“ припомня:\r\nПреди 1 седмица във Великобритания се разрази скандал относно потомците на имигранти, дошли от Карибските острови през 1950-те и 1960-те години, които никога не са подавали молба за британско гражданство. От десетилетия техният статут е на нелегални имигранти. Амбър Ръд потвърди, че има хора, които са били депортирани поради тази причина.\r\nСкандалът придоби името „Уиндръш“ заради името на кораба, с който са пристигнали първите заселници от Ямайка, Тринидад и Тобаго, и други острови.\r\nАмбър Ръд призна, че подходът към тези хора е бил „неправилен и отвратителен“, за което се извини.\r\nОставката ѝ дойде след като скандалът се разрази в рамките на последната седмица.\r\n*** Президентът на САЩ Доналд Тръмп разкритикува „ужасното и мързеливо“ посолство на САЩ в Лондон преди планираната си визита във Великобритания през юли, пише британският всекидневник London Evening Standard.\r\nТръмп поднови критиките си за посолството, след като то смени локацията си от площад Гросвенър в квартал „Nine Elms“.\r\nТой разкритикува новото местоположение и заяви, че посолството е лоша сделка за САЩ.\r\nГоворейки по време на митинг в Мичиган, той заяви: „В Лондон имахме най-доброто място в целия град. Най-доброто място. Е, някакъв умник каза, ще продадем мястото и след това ще вземем парите и ще построим ново посолство. Това звучи добре, нали, но трябва да имаш много пари, за да направиш нещо подобно, нали?“\r\nСпоред Тръмп представителите на посолството са го продали за 250 млн. долара.\r\n„Отиват и купуват ужасно местоположение. И върху него построяват новото посолство. Това са добрите новини. Лошите са, че това струва над 1 млрд. долара“, допълни Тръмп.\r\nАмериканският президент е отказал да открие новото посолство като заяви: „Между другото, искаха от мен да прережа лентата на новото посолство и аз заявих, че няма да отида. Не искам да го правя.“\r\n*** Президентът на САЩ Доналд Тръмп призова своите привърженици от Републиканската партия да се борят за запазването на контрола в Камарата на представителите, за да го предпазят от импийчмънт, пише британското издание The Independent.\r\nРепубликанците в момента имат предимство от 235 места срещу 193 за демократите в долната камара на американския Конгрес (Камара на представителите). Но някои демократи вярват, че лошия рейтинг на американския президент в комбинация със силния ентусиазъм в собствената им партия, ще са достатъчни за преобръщането на бройката от 24 души, която им е нужна, за да имат мнозинство, на предстоящите избори през ноември месец.\r\nГоворейки на митинг в Мичиган, Тръмп заяви че е жизненоважно да се задържи контрола в Камарата на представителите.\r\n„Трябва да задържим Камарата, защото ако слушаме хора като Максин Уотърс, тя обикаля навсякъде и заявява „Ще го импийчнем, ще го импийчнем““, заяви Тръмп.\r\n„Тогава хората казват, „Той не е направил нищо грешно“. Но тя казва, „Това няма значение. Ние ще го импийчнем“, допълни още американския президент.\r\n*** На направени снимки от фотограф на „Reuters“ се вижда, че дървото, засадено пред Белия дом от президентите на САЩ и Франция Доналд Тръмп и Еманюел Макрон, е изчезнало, пише британското издание The Guardian.\r\nДървото, дъбова фиданка от място на основна битка на американските военноморски сили от Първата световна война, беше подарък от френския президент като част от държавната му визита във Вашингтон.\r\nВ пост в социалната мрежа „Туитър“, Макрон заяви: „Преди 100 години американски военнослужещи са се сражавали във Франция, за да защитят нашата свобода. Това дъбово дърво (моята подарък към Доналд Тръмп) ще бъде подсещане за тези наши връзки.“\r\nДървото беше засадено лично от двамата президенти в понеделник, 23 април.\r\nНа фотографиите заснети от Юри Грипас от „Reuters“ в събота се вижда само трева на мястото, на което беше засадено дървото.\r\nОт Белия дом не отговориха, когато бяха потърсени за коментар.", "date": "2018.04.30", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/04/30/2516456/pregled-na-mezhdunarodnite-novini-do-6-chasa-agentsiya-fokus.html", "text": "Амбър Ръд, вътрешен министър на Великобритания, подаде своята оставка в неделя, след като призна, че „неволно е подвела“ парламента върху съществуването на нарочени имигранти за депортация, свързани със скандала „Уиндръш“.\r\nВ писмо до Тереза Мей, Ръд заяви че е била осведомена с доказателства относно нарочени за депортация имигранти, оставяйки я без друг избор освен да напусне.\r\nПриемайки оставката на Амбър Ръд, Тереза Мей обяви че Ръд е отговорила добросъвестно на редица въпроси от селектирана комисия занимаваща се със скандала „Уиндръш“ и добави, че „много съжалява“ за решението ѝ да напусне.\r\n*** Министерството на силите за сигурност на Косово в понеделник, 30 април, ще внесе в парламента законопроект за промяна на статута на силите за сигурност в армия.\r\n„Министерството на косовските сили за сигурност (МКСС) изпълнява своите дейности и задължения в съответствие на парламента. В момента изчакваме финансовия доклад за бюджетните разходи от Министерството на финансите, както и съгласие от Министерството за европейска интеграция с цел да се съгласува проектозакона със законодателството на Европейския съюз. В съответствие със законодателната стратегия на Парламента на Република Косово и плана за действие на МКСС, ние ще изпратим проектозакона до парламента на 30 април“, заяви за вестник „Зери“ Ибрахим Шала, директор на отдела за връзки с обществеността.\r\nМеждувременно, представители на министерството на финансите заявиха, че разглеждат иска на на МКСС и че ще предоставят отговор в законовия срок.\r\n*** Държавната сирийска телевизия заяви в неделя, че няколко последователни взрива са доловени в провинциалния район Хама и че властите разследват случая.\r\nТелевизията не докладва някакво местоположение за взривовете, но двама резиденти от източната част на провинцията Хама заявиха, че експлозиите са дошли от военна база, която според информациите се използва от сили подкрепени от Иран.\r\n*** Президентът на САЩ Доналд Тръмп заплаши със спиране на работата на правителството по-късно през годината, ако Конгресът не одобри достатъчно финансиране за гранична сигурност, включително финансирането на стената по границата с Мексико.\r\nМиналия месец, Тръмп подписа бюджет от 1.3 трилиона долара, който ще позволи на правителството да работи до края на Септември.\r\nГоворейки по време на митинг в събота в Мичиган, президентът заяви, че гласуването за бюджет в Конгреса ще бъде на 28 септември, но ако в него не присъства финансиране за стената, той няма да подпише бюджета.\r\n„Имаме нужда от стената. Ще я построим цялата“, заяви Тръмп пред тълпата. „Стената е започната. Получихме 1.6 милиарда долара. На 28 септември ще има ново гласуване за бюджета и ако в него не присъства граничната сигурност, няма да имаме избор. Ще спрем работата на държавата, защото имаме нужда от гранична сигурност.“\r\n*** Лидерите на Великобритания, Франция и Германия постигнаха съгласие, че ядрената сделка с Техеран е най-добрият начин Иран да не придобие ядрено оръжие, заявиха в изявление от офиса на британския премиер Тереза Мей в неделя.\r\nТереза Мей е провела телефонни разговори с президента на Франция Еманюел Макрон и канцлера на Германия Ангела Меркел, в които е постигнато съгласие, че рамките на сделката трябва да се разширят, за да покриват и други сфери, като например балистичните ракети.\r\nОбсъдено е също и какво би се случило след изтичането на сделката, както и дестабилизиращата регионална активност на Иран.\r\n„Франция и Германия обещаха да продължат да работят заедно с Великобритания, както и със САЩ, по предизвикателствата които Иран поставя – включително и по въпросите, които една нова сделка би предизвикала“, се казва още в изявлението.\r\n*** Външният министър на Китай Уанг И ще посети Северна Корея тази седмица, няколко дена след историческата среща на между лидерите на двете Кореи.\r\nУанг ще гостува на Северна Корея в сряда и четвъртък по покана на външния ѝ министър, се казва в кратко изявление на външното министерство на Китай.\r\n*** Президентът на Иран Хасан Роухани заяви пред президента на Франция Еманюел Макрон, че ядрената сделка, постигната от неговата страна, „не може да се предоговори“.\r\n„Ядрената сделка или друга тема под нейния претекст не е обект на разговори по никакъв начин“, заяви Роухани на Макрон в телефонен разговор, цитиран от уебсайта на иранското президентство.\r\n„Иран няма да приеме никакви ограничения отвъд поетите си ангажименти“, допълни той.\r\n***Трите най-големи икономики в Европейския съюз са съгласни, че Брюксел трябва да има готовност да реагира на вносните мита, наложени от САЩ, заявиха от френското президентство в неделя.\r\n„ЕС трябва да е готов да реагира бързо и ефикасно, ако се наложи“, се казва в съобщение, публикувано след телефонните разговори между френския президент Еманюел Макрон, британския премиер Тереза Мей и германския канцлер Ангела Меркел относно възможните последствия от новите американски мита.\r\n„Франс прес“ припомня, че обявените от американския президент Доналд Тръмп мита върху стоманата и алуминия влизат в сила във вторник и традиционните ключови търговски партньори, включително Съюзът, призоваха Белия Дом да направи изключения за тях.\r\nМиналата седмица Тръмп се срещна и с Макрон, и с Меркел, но не даде никакви индикации дали смята да изключи ЕС от планираното увеличение на митата, а, според данните на френската агенция, през изминалата година Съюзът е изнесъл алуминиеви и стоманени продукти в САЩ на стойност 7,7 млрд. долара.\r\nЛокомотивът на еврозоната Германия миналата седмица обяви, че очаква все пак САЩ да увеличи митата от 1 май, въпреки че ключов икономически съветник на Тръмп намекна в сряда, че може да бъдат направени отстъпки за ЕС.\r\nВ съобщението от Елисейския дворец се казва, че Макрон, Меркел и Мей са обсъдили митата и са заявили, че „се надяват Съединените щати да не предприемат мерки, противоречащи на трансатлантическите интереси“.\r\n***", "date": "2018.04.30", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/30/2516458/sputnik-es-planira-namalyavane-na-finansiraneto-na-darzhavi-chlenki-koito-postavyat-pod-risk-varhovenstvoto-na-zakona.html", "text": "Европейският съюз може да предложи намаляване на финансирането на държави-членки, като Полша и Унгария, които са виждани от Блока като застрашаващи върховенството на закона, съобщава Sputnik.\r\nМярката, която се очаква да бъде обявена от Европейската комисия в сряда, 2 май, може да засегне държави, чието управление на финансите е застрашено от проблеми с върховенството на закона. Йонислав Дочев", "date": "2018.04.30", "title": "Sputnik: ЕС планира намаляване на финансирането на държави-членки които „поставят под риск върховенството на закона“"}
{"url": "http://www.focus-news.net/news/2018/04/30/2516452/middle-east-monitor-sauditski-voennosluzheshti-shte-uchastvat-v-savmestni-voenni-ucheniya-v-turtsiya.html", "text": "Военнослужещи от Саудитска Арабия пристигнаха в западнотурския град Измир, за да вземат участие във военните учения „EFES 2018“  насрочени за началото на май, съобщи държавната агенция на Саудитска Арабия, цитирана от Middle East Monitor.\r\nУченията са насрочени за 7-8 май.\r\nПри пристигането си, саудитските военнослужещи са посрещнати от военния аташе, от посолството на Саудитска Арабия в Анкара, вицеадмирал Халид бин Хюсеин Ал-Асаф и командирът на ученията Главен Командир Абдулах бин Мохамед Ал-Дираиби.\r\nМногостранното и многонационално учение се смята за едно от най-големите военни учения в света, по отношение на бройката на участващите сили, както и многообразието на неговата същност, заяви Ал-Асаф.\r\nОт негова страна Ал-Дираиби заяви, че военното учение се стреми да послужи за обмен на военна експертиза между участващите държави, да тренира военнослужещите в планиране и координация на съвместни операции в различни оперативни среди, увеличавайки бойната ефикасност и засилвайки военното сътрудничество.. Йонислав Дочев", "date": "2018.04.30", "title": "Middle East Monitor: Саудитски военнослужещи ще участват в съвместни военни учения в Турция"}
{"url": "http://www.focus-news.net/news/2018/04/30/2516455/5-medala-specheliha-gratsiite-ni-na-svetovnata-kupa-v-baku-obzor.html", "text": "Българските гимнастички си тръгнаха от столицата на Азербайджан Баку с 5 медала- три на ансамбъла и два на Боряна Калейн и Катрин Тасева. Ансамбълът ни спечели два златни и един сребърен медал. Отборът ни е в състав Симона Дянкова, Елена Билева, Лаута Траатс, Мадлен Радуканова и Стефани Кирякова. Като Кирякова влезе в състава на мястото на контузената Теодора Александрова. Възпитаничките на Весела Димитрова получиха най-високата оценка от 19.800 за съчетанието си с пет обръча. Втори с 18.000 остана ансамбълът на Италия, а трети този на Азербайджан със 17.600. Гимнастичките ни бяха оценени най-високо и за съчетанието си с 3 топки и 2 въжета, с 19.050. Втори и трети се наредиха гимнастичките от Украйна и Япония с резултат от 18.000. В многобоя вчера гимнастичките ни спечелиха сребърен медал за съчетанието си с топки. Те допуснаха изпускане на топка извън терена, доиграха съчетанието си с резервен уред, но въпреки това получиха оценка от 17.000 точки , което бе достатъчно да спечелят среброто. Шампион в многобоя стана ансамбълът на Италия, а на трето място завърши Япония. В топ 6 са още Украйна, Израел и Беларус. \r\nВ Баку индивидуалистките Боряна Калейн и Катрин Тасева спечелиха сребърни медали. Калейн за съчетанието си бухалки, а Тасева- с лента. Боряна Калейн получи оценка от 17.800 и така донесе първи медал за България от финалите на отделните уреди. Най-висока оценка за съчетанието с бухалки получи украинката Влада Николченко. Бронзовият медал спечели Мария Сергеева от Русия със 17.700. Катрин Тасева донесе втория медал за страната ни, като получи оценка от 16.400 точки. Златният медал спечели рускинята Мария Сергеева с 16.800 точки, а бронзовото отличие- украинката Влада Николченко с 16.050 точки. Боряна Калейн спечели и генералното класиране на обръч, а Катрин Тасева е първа на лента.\r\nБиляна ИВАНОВА", "date": "2018.04.30", "title": "5 медала спечелиха грациите ни на Световната купа в Баку (ОБЗОР)"}
{"url": "http://www.focus-news.net/news/2018/04/30/2516459/aktualna-patna-obstanovka.html", "text": "През нощта ще бъде предимно ясно. Минималните температури ще бъдат между 7° и 12°. Утре ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nОбласт Пазарджик: Движение на АМ \"Тракия\" се осъществява в една лента от км 100+500 до км 100+700, посока Бургас, поради частични ремонтни дейности на асфалтовата настилка. Затворени за движение са активната и аварийната ленти. Движението се извършва в изпреварващата лента. Срок 30.04.2018г. от 08:30ч. до 17:00ч.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04. 05.2018 г.\r\nАМ „Струма“: \r\nОбласти Перник и Кюстендил:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nАМ „Марица“: \r\nОбласт Хасково: Движението в участъка Любимец – Харманли от км 73+000 до км км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Да се съблюдават указанията на временната сигнализация. Срок до 17:00 часа на 30.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\n- Движение в една лента по път Монтана – Враца в района на с. Сумер от км 120+920 до км 125+450 поради машинно подравняване на банкети и почистване на земни окопи над. Движението се регулира от сигналисти. Срок до 30.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: \r\nДунав мост Русе/ от км 0+000 до км 1+057 ремонтни дейности на асфалтовата настилка на мостовото съоръжение ремонта ще се извършва през светлата част на деня. Участъка е сигнализиран с пътни знаци. Срок до 02.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 30.04.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Сливен: \r\n- Движението по път І-6 София-Бургас в участъка от с.Оризари до гр.Шивачево от км 355+500 до км 364+800 се осъществява с повишено внимание поради частични ремонтни дейности на асфалтовата настилка. Срок до 30. 04.18 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка Могила – Елхово от  км 257+000 до км 272+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 02.05.2018 г.; \r\nДвижението в участъка к-ше Бояново – к-ще Кирилово от  287+000 до км 288+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\nОбласт Хасково: \r\n- На път І-8 между разклона на с. Брягово и разклона за с. Поляново в посока Харманли от км 321+000 до км 323+700 се извършва почистване на растителност и ремонт на банкети. Движението се осъществява с повишено внимание. Да се спазват ограниченията на временната сигнализация. Срок до 01.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- Движението по път I-9 Варна-Сл.бряг-Бургас участък на Обход на Ахелой от км 207+726,37 до км 212+233,06 се осъществява с повишено внимание и ограничение на скоростта на движение до 50км/ч. Движението се регулира от пътни знаци. Срока до 30.04.2018 г.\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-Посока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-Посока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-99: Движението по път II-99 от км 49+000 до км 58+000 в участъка Караагач - Царево се осъществява в една лента на определени участъци поради частични ремонтни дейности на асфалтовата настилка, почистване на окопи и попълване на банкети. Организацията на движение е сигнализирана с пътни знаци.Срок до 02.05.2018 г.\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-9008:  Движението по път III-9008 Полски Извор-Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\nПът III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-29: Движението по път  II-29 Г.Тошево – Кардам в участъка от км 65+000 до км 75+400 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.04.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 30.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nПът III-162: Движение в една лента по път III-162 Горна Бела речка – Долно Озирово от км 11+900 до км 28+000 поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІ-63: Движението по път II-63 Брезник –Трън от км 35+000 до км 39+000 в участъка от разклон за Лялинци посока Филиповци се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок до 30.04.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-303: Движението по път ІІІ-303 Българене – Бутово в района на Левски – Бутово от км 14+000 до км 19+0000 е с повишено внимание  поради асфалтиране. Срок до 30.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 30.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-501 Басарбово – Иваново от км 3+700 до км 22+100 се извършва с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента, поради пропадане на банкет.Участъка е сигнализиран с пътни знаци. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино, при км 16+395, се осъществява в лявата лента поради пропаднал банкет и подкопано платно за движение с ширина 0,5 м и  дължина 10 м в дясно. Участъкът е сигнализиран с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-863: Движението по път ІІІ-863 Соколовци – Момчиловци – Баните, от км 0+000 до км 33+493, се осъществява с повишено внимание в свободната лента, съобразно създадената организация на движение, поради извършване на частични ремонти на асфалтовата настилка. Срок до 30.04.2018 г.\r\nПът ІІІ-866: Движението по път ІІІ-866 Михалково – граница с ОПУ - Пловдив, от км 67+000 до км 88+270, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка, почистване на свлечени земни маси, окопи и наноси. Срок до 30.04.2018 г.\r\nПът ІІІ-867: Движението по път ІІІ-867 Средногорци – Мадан – Печинско, от км 0+000 до км 13+800, се осъществява с повишено внимание в свободната лента, съобразно създадената организация на движение, поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПътII-66: Движението по път II-66 Стара Загора – с.Ракитница се извършва в една лента, поради машинно косене на тревни площи.Движението в района се регулира от сигналисти.Срок 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nПът II-66: Движение в една лента по път гр.Стара Загора-с.Ракитница поради извършване на машинно косене на тревни площи. Движението в района се регулира от сигналисти. Срок 30.04.2018 г.\r\nПът III-5504: Движение с повишено внимание по път III-5504 Мъдрец – Обручище от км 0+000 до км 12+700 поради рязане на храсти и почистване на банкети. Движението в района се регулира от сигналисти.Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5304: Движението по път III-5304 в участъка Ямбол – Окоп от  км 0+000 до км 6+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.30", "title": "Актуална пътна обстановка"}
{"url": "http://www.focus-news.net/news/2018/04/30/2516461/predstoyashti-sabitiya-v-stranata-za-30-april-agentsiya-fokus.html", "text": "***\r\nОт 19.45 часа Цвета Караянчева ще присъства на тържествената заря-проверка на пл. „20-ти април“ в град Клисура и ще произнесе слово по случай годишнината от Априлската епопея.  Председателят на Народното събрание ще участва и в тържествената заря-проверка в 21.10 часа в Копривщица по повод 142-та годишнина от обявяването на Априлското въстание в града. Цвета Караянчева ще приеме почетния строй от командващия зарята. \r\n***\r\nОт 10.00 часа в зала 6 на НДК ще се проведе Пресконференция: „Потребителското право и политиката за защита на потребителите“. \r\n***\r\nОт 11.00 часа в НДК ще се състои Международна конференция „Двойният стандарт при храните в ЕС – да сложим проблема на масата“. \r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др., обвинени в организиране и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т. и др., обвинени в организиране и ръководене на организирана престъпна група. \r\n***\r\nОт 09.30 часа 28 състав на Софийски градски съд ще гледа делото срещу Евгени И. и Петър С. (бивши агенти от ДАНС, чл. 357 НК). \r\n***\r\nОт 10.00 часа в Нови Искър кметът на София Йорданка Фандъкова ще провери реализацията на проект за монтиране на нова пелетна печка. \r\n***\r\nОт 10.00 часа 4 състав на Специализирания наказателен съд ще гледа делото срещу Валентин Д. (чл. 253 от НК). \r\n***\r\nОт 10.00 часа 8 състав на Специализирания наказателен съд ще гледа делото срещу Симеон С., Тихомир Д., Петър Г., Андон М. и др., обвинени в организиране и ръководене на организирана престъпна група. \r\n***\r\nОт 10.30 часа 6 състав на Специализирания наказателен съд ще гледа делото срещу Майдън С., обвинен в престъпление по служба. \r\n***\r\nОт 11.00 часа в хотел „Вега“ ще се проведе дискусия относно предложението на Европейската комисия за промени на общите правила за достъп до международния пазар на автобусни превози във втория „Пакет за мобилност“. Участие в нея ще вземе  Петър Курумбашев, член на Делегацията на българските социалисти в Европейския парламент и единственият български евродепутат, член на Комисията по транспорт и туризъм в ЕП (ТРАН).\r\n***\r\nОт 11.00 часа в сградата на Общински културен институт – Дом на културата  „Красно село“ Ана Джумалиева, председател на Комисията за защита от дискриминация (КЗД), ще връчи на Стефан Стефанов, директора на културния институт, сертификат за достъпност на сградата.\r\n***\r\nОт 11.00 часа в залата на 11-ия етаж на КНСБ, ще бъде представен Годишният доклад по колективно договаряне на заплатите за 2017 година.\r\n***\r\nОт 12.00 часа в Национален пресклуб БТА ще се състои пресконференция във връзка с откриване на фотографска изложба по повод 120 години от създаването на БТА на Моста на влюбените=\r\n***\r\nОт 13.00 часа 5 състав на Специализирания наказателен съд ще гледа делото срещу Бисер Вл., Чл. 65 НПК – Молба за изменение на мярка за неотклонение.\r\n***\r\nОт 13.00 часа 5 състав на Специализирания наказателен съд ще гледа делото срещу Петър Б., Данаил Ст., Галин Б. и др., обвинени в организиране и ръководене на организирана престъпна група. \r\n***\r\nОт 13.00 часа в Южен парк, пространството зад музея “Земята и хората”, БТПП в партньорство с \"Българска Асоциация - Труд, Здраве,  Безопасност\", други браншови организации и сдружения, организира мероприятия, свързано с Националната кампания за отбелязване на Световния ден за безопасност и здраве при работа.\r\n***\r\nОт 13.30 часа 18 състав на Специализирания наказателен съд ще гледа делото срещу Богомил М., Ивелин Д. и Ивайло Хр., обвинени в изнудване. \r\n***\r\nОт 14.30 часа в Дома на Европа в София (ул. \"Г. С. Раковски\" 124) европейският комисар по правосъдие, потребители и равнопоставеност между половете Вера Йоурова ще проведе дискусия с граждани на тема \"Насилието над жените: отговорът на ЕС\". \r\n***\r\nОт 18.00 часа в Националната библиотека „Св. св. Кирил и Методий“ (централното фоайе) ще бъде представена новата книга на поета Любомир Левчев „Островът и всичко останало“.\r\n***\r\nОт 19.00 часа на сцената на Сити Марк Арт Център ще се състои Деветата официална церемония за връчване на Награда за полет в изкуството „Стоян Камбарев” 2018.\r\n***\r\nОт 10.30 часа в клуба на ПП ГЕРБ на ул. „Г. Бенковски” №1 в морската столица народният представител от ПП ГЕРБ – Варна Емилия Милкова ще има приемен ден за граждани.\r\n***\r\nОт 13.00 часа в „Многопрофилна болница за активно лечение-Христо Ботев” АД ще се проведе редовно годишно общо събрание на акционерите на лечебното заведение. \r\n***\r\nОт 9.00 часа в малката заседателна зала на Община Добрич ще се проведе кметска оперативка. \r\n***\r\nОт 10.00 часа в конферентната зала на парк-хотел „Изида“ по инициатива на народните представители Даниела Димитрова и Пламен Манушев ще се проведе среща на работодатели от туристическия бранш от област Добрич с експерти от Дирекция „Инспекция по труда”.\r\n***\r\nОт 18.00 часа в храм „Св. Успение Богородично“ ще бъде отслужена заупокойна панихида за загиналите в Априлското въстание. От 19.00 часа в Историческия музей в Клисура ще се открие фотодокументална изложба „Христо Ботев. Живот и дело“. В 19.30 часа на пл. „20-ти април“ ще се състои концерт на фолклорен ансамбъл „Розова долина“, а от 20.15 часа ще се състои тържествен митинг-заря.\r\n***\r\nОт 16.00 часа в офиса на ГЕРБ на ул. „Екзарх Йосиф“ 15 в Пазарджик народният представител от ГЕРБ Десислава Костадинова ще проведе приемна за граждани.\r\n***\r\nОт 10.00 часа в централния офис на ГЕРБ в Перник, на ул „Търговска“ 30, народните представители Красимир Велчев и д-р Александър Александров организират приемен ден за граждани.\r\n***\r\nОт 11.00 часа в Пловдивския университет  „Паисий Хилендарски” ще се проведе Кръгла маса на тема „Институциите в “диалог” с граждани с увреждания”.\r\n***\r\nНародните представители от ГЕРБ-Пловдив ще проведат приемни с граждани от избирателния си район. Приемните ще имат Менда Стоянова – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - от 16.30 часа в партийния офис на  ГЕРБ на улица „Прага” 2; Атанас Ташков – от 16.00 часа в партийния офис на ул. „Стефан Стамболов\" № 21; Спас Гърневски - от 16.00 в офиса на  ГЕРБ на ул. \"Коста Паница\" № 5.\r\n***\r\nОбщинските съветници от ГЕРБ в град Пловдив ще проведат приемни с гражданите. Даниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А; Спартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Вихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5; Вера Тоскова, от 16:00 до 18:00 часа в офиса на ГЕРБ в район „Тракия” в жк.”Тракия”бл.91. Александър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А; Ели Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\n***\r\nОт 14.00 часа в Зала 1 на Областна администрация Русе ще се проведе извънредно общо събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе.\r\n***\r\nОт 9.30 часа в офиса на ГЕРБ-Сливен, намиращ се на ул. \"Цар Освободител\" № 17, общинските съветници от ГЕРБ – Сливен Георги Стоянов и Здравко Костадинов ще се срещнат с граждани. \r\n***\r\nОт 19.00 часа в Къщата на Архитекта в Стара Загора ще се състои Кино вечер в Деня на джаза. \r\n***\r\nОт 14.00 часа в зала 203 на общината кметът на Шумен Любомир Христов ще има приемен ден.", "date": "2018.04.30", "title": "Предстоящи събития в страната за 30 април (Агенция „Фокус“)"}
{"url": "http://www.focus-news.net/news/2018/04/30/2516454/mariya-zaharova-siriyskite-ochevidtsi-sa-otroveni-ot-zapadni-zhurnalisti.html", "text": "Говорителката на външното министерство на Русия Мария Захарова разкритикува неетичното поведение на Западните журналисти към сирийски очевидци на предполагаемата химическа атака в Дума, предава Sputnik.\r\nГоворейки пред телевизионния канал „Россия 1“ Захарова обърна вниманието към въпроси на британски журналист по време пресконференция на Организацията за забрана на химическите оръжия (ОЗХО) от 26 април, на която присъстваха 17 очевидци на предполагаемата химическа атака в Сирия.\r\nСпоред Захарова един от журналистите попитал очевидец колко е получил, за да участва в пресконференцията, а друг е заявил, че 12-годишно момче на име Хасан Диаб би страдал от „психологическа травма“.\r\n„В следващия ни брифинг ще ви покажа имената на тези журналисти, ще пресъздадем картината как те „отравят“ тези сирийци: те твърдят, че сирийците са отровени с химикали, но ние ще ви покажем кой наистина ги „трови“. Те бяха „отровени“ от тези британски журналисти, които седяха пред тях и ги осмиваха“, заяви Захарова.\r\n„Бих искала да попитам тези журналисти: когато преди шест, седем години те поискаха „Арабска пролет“ в Близкия Изток и Северна Африка, помислиха ли за каква психологическа травма ще бъде нанесена на деца, които дори не са родени още?“, попита Мария Захарова. Йонислав Дочев", "date": "2018.04.30", "title": "Мария Захарова: Сирийските очевидци са „отровени“ от Западни журналисти"}
{"url": "http://www.focus-news.net/news/2018/04/30/2516462/predstoyashti-mezhdunarodni-sabitiya-za-30-april-agentsiya-fokus.html", "text": "***Ще се проведе ежегодния междинен кръг на дискусиите за климатичните промени под шапката на ООН\r\n***Патриархът на Москва и цяла Русия Кирил ще се срещне с албанските политически лидери\r\n***Президентът на САЩ Доналд Тръмп ще приеме нигерийския си колега Мухамаду Бухари в Белия Дом\r\n***Среща на Палестинския национален съвет\r\n***Премиерът на Япония Шинзо Абе е на посещение в столицата на Йордания – Аман\r\n***В косовския парламент ще се разглежда закона за създаване на косовска армия\r\n***", "date": "2018.04.30", "title": "Предстоящи международни събития за 30 април ( Агенция „Фокус“ )"}
{"url": "http://www.focus-news.net/news/2018/04/30/2516465/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenite-chestvaniya-po-povod-142-ata-godishnina-ot-aprilskoto-vastanie-v-klisura-koprivshtitsa-i-panagyurishte.html", "text": "Председателят на Народното събрание Цвета Караянчева ще участва в тържествените чествания по повод 142-ата годишнина от Априлското въстание в Клисура, Копривщица и Панагюрище. Това съобщиха от пресцентъра на Народното събрание. \r\nВ 19.45 часа Цвета Караянчева ще присъства на тържествената заря-проверка на пл. „20-ти април“ в град Клисура и ще произнесе слово по случай годишнината от Априлската епопея. \r\nПредседателят на Народното събрание ще участва и в тържествената заря-проверка в 21.10 часа в Копривщица по повод 142-та годишнина от обявяването на Априлското въстание в града. Цвета Караянчева ще приеме почетния строй от командващия зарята. \r\nНа 1 май 2018 г. в 11.00 часа председателят на парламента ще поднесе цветя на гроба на Тодор Каблешков в двора на църквата „Успение Богородично“ в Копривщица. Тържественото честване ще започне в 11.30 часа пред паметника-костница в града. Цвета Караянчева ще произнесе слово по повод 142-годишнината от Априлската епопея. Поднесени ще бъдат венци и цветя. На заслужили копривщенци ще бъдат връчени почетни плакети. \r\nВ 20.20 часа председателят на Народното събрание ще участва в тържествената заря-проверка в Панагюрище по случай годишнината от Априлската епопея. Цвета Караянчева ще приеме почетния караул и ще произнесе слово.", "date": "2018.04.30", "title": "Председателят на Народното събрание Цвета Караянчева ще участва в тържествените чествания по повод 142-ата годишнина от Априлското въстание в Клисура, Копривщица и Панагюрище"}
{"url": "http://www.focus-news.net/news/2018/04/30/2516464/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-23-i-28.html", "text": "Днес ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН).  Атмосферното налягане е малко по-високо от средното за месеца – слабо ще се понижи.\r\nНад Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17°-20°. Температурата на морската вода е 14°-18°. Вълнението на морето ще бъде 1-2 бала.\r\nНад планините ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър. Максимална температура на височина 1200 метра около 19°, на 2000 метра – около 12°.", "date": "2018.04.30", "title": "НИМХ: Времето ще бъде предимно слънчево - максималните температури ще са между 23° и 28°"}
{"url": "http://www.focus-news.net/news/2018/04/30/2516467/reuters-eksploziya-v-stolitsata-na-afganistan.html", "text": "Експлозия е ударила столицата на Афганистан, Кабул, по време на сутрешния час пик в понеделник, съобщава Reuters.\r\nЕксплозията в областта Шаш Дарак, идва седмица след като взрив уби 60 души в център за регистрация на избиратели.\r\nПредставител на полицията в Кабул потвърди експлозията и заяви, че има вероятност тя да е била предизвикана от атентатор-самоубиец, но нямаше потвърждение. Йонислав Дочев", "date": "2018.04.30", "title": "Reuters: Експлозия в столицата на Афганистан"}
{"url": "http://www.focus-news.net/news/2018/04/30/2516558/plovdiv-sayuzat-na-prevozvachite-podgotvya-protest-v-sofiya-na-16-may-sreshtu-noviya-paket-za-mobilnost-koyto-evropeyskata-komisiya-vnese-v-evroparlamenta.html", "text": "Съюзът на превозвачите в България готви мащабен протест в столицата на 16 май. Това съобщи за Радио „Фокус“ - Пловдив Йордан Арабаджиев, председател на Съюза на превозвачите в България. Причината за недоволството е новият пакет за мобилност, който Европейската комисия внесе в Европарламента и предстои да бъде гласуван от евродепутатите.\r\nСпоред превозвачите пакетът има за цел единствено да изхвърли от европейските превози компаниите от Източна Европа, твърдят хора от бранша. Четири промени на практика биха прекроили цялата досегашна дейност на шофьорите и фирмите.\r\nВ пакета за мобилност са включени изисквания шофьорите да се прибират до родното си място на всеки 3 седмици, след третия ден в страна от ЕС на тираджията да му се плаща по нормите за командировки на държавата, в която е влязъл, да не се спи в кабините на камионите, промени в правилата за шосейния каботаж, който на практика ще го премахне.\r\nНовите промени са вкарани в контекст за защита на правата на шофьорите и тяхното по-добро заплащане и право на почивка. Според хора от бранша обаче, промените са чиста доза протекционизъм за няколко държави, с което се цели Големите страни в Европа да изхвърлят от пазара българските, полските, унгарските и румънските камиони. Всеки четвърти камион в Европа е полски. Българските шофьори в Европа са над 40 000, а шофьорите у нас са близо 70 000.\r\n„Над 120 хиляди семейства може да бъдат изправени пред дилемата да имигрират от страната или да сменят професията. Новата регулация, която се предвижда в автомобилния бранш, буди безпокойство в превозвачите в България и цяла Източна Европа. Те вече се готвят за най-лошия сценарий, тъй като смятат, че няма да бъдат конкурентоспособни и да заплащат на своите служители, както досега. Това от своя страна ще доведе до намаляването на приходите и масови фалити”, съобщиха от Съюза на българските превозвачи.\r\nОсновният проблем е, че с намаляването на каботажа и оставянето на камиона на всеки три седмици, ще повлияе пагубно на оборота. От една страна курсовете ще намалеят значително, а ще има и нови разходи за прибирането на шофьорите.\r\n„Ако средната печалба в бранша е 5%, то новите разходи и намаляването на курсовете, ще „изяде” този процент, а фирмите ще започнат да фалират масово”, смята Арабаджиев.\r\nПо тази причина те подготвят национално съвещание в столицата на 15 май, а ден по-късно – на 16 май национален протест пред Народното събрание.", "date": "2018.04.30", "title": "Пловдив: Съюзът на превозвачите подготвя протест в София на 16 май срещу новия пакет за мобилност, който Европейската комисия внесе в Европарламента"}
{"url": "http://www.focus-news.net/news/2018/04/30/2516466/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. Това съобщиха от пресцентъра на Главна дирекция \"Гранична полиция\".  Информацията за трафика към 06.00 часа.", "date": "2018.04.30", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и \"Лесово\""}
{"url": "http://www.focus-news.net/news/2018/04/30/2516457/tass-patriarh-kiril-iztakna-rolyata-na-religiyata-v-borbata-sreshtu-ekstremizma.html", "text": "Само религията може да предложи адекватни аргументи за унищожаване на идеологическата база на радикализма и екстремизма, заяви в неделя руският патриарх Кирил в интервю за албанските медии, цитиран от ТАСС.\r\n„Мисля, че религията играе много значима роля в борбата срещу радикализма. Не виждам други инструменти освен тези предложени от религията, които могат да неутрализират идеологическата база на радикализма и тероризма“, заяви той.\r\n„Ако радикално настроените хора се обръщат към религиозните течения и използват идеите на религията като мотив за своите екстремистки деяния, единствено самата религия може да докаже, че всичко това е грешно. Само религиозни организации могат да се обърнат към своите последователи и да им помогнат да разберат, че идеите на екстремистите са грешни и опасни както за духовния живот на хората, така и за физическото им съществуване“, допълни патриарх Кирил.\r\nТой обясни още, че екстремистите „са често вдъхновени от грешни интерпретации на религиозните доктрини или пък оправдават своя радикализъм с нуждата от задоволяване на своя Бог.“ Йонислав Дочев", "date": "2018.04.30", "title": "ТАСС: Патриарх Кирил изтъкна ролята на религията в борбата срещу екстремизма"}
{"url": "http://www.focus-news.net/news/2018/04/30/2516468/kmetat-na-sofiya-yordanka-fandakova-shte-proveri-realizatsiyata-na-proekt-za-montirane-na-nova-peletna-pechka-v-novi-iskar.html", "text": "От 10.00 часа кметът на София Йорданка Фандъкова ще провери реализацията на проект за монтиране на нова пелетна печка в Нови Искър. Това съобщиха от пресцентъра на Столична община.\r\nСтолична община подготви и изпълнява пилотен проект за подмяна на старите домакински отоплителни уреди от район „Нови Искър“. В рамките на проекта остарели печки на твърдо гориво (дърва и въглища) се заменят с нови пелетни печки. Бенефициенти са 30 домакинства, на които се осигурява нужното количество пелети за един отоплителен сезон.\r\nМонтирането на новия уред ще се извърши в Нови Искър, кв. \"Кумарица\", ул. „Две могили“ 15.", "date": "2018.04.30", "title": "Кметът на София Йорданка Фандъкова ще провери реализацията на проект за монтиране на нова пелетна печка в Нови Искър"}
{"url": "http://www.focus-news.net/news/2018/04/30/2516463/sputnik-yuzhna-koreya-zapochva-premahvaneto-na-propagandni-visokogovoriteli-ot-granitsata-sas-severna-koreya.html", "text": "Южна Корея ще започне във вторник премахването на високоговорители използвани за пропаганда на границата със Северна Корея, съобщиха от министерството на отбраната на Южна Корея, цитирани от Sputnik.\r\n„Започвайки на 1 май, като част от предвидените мерки в декларацията от Пханмунджом, нашите въоръжени сили ще започнат отстраняване на високоговорителите, поставени по военната демаркационна линия за излъчване към Севера“, се казва в изявлението.\r\nИзявлението идва три дена след историческата среща на лидерите на Северна и Южна Корея. Йонислав Дочев", "date": "2018.04.30", "title": "Sputnik: Южна Корея започва премахването на пропагандни високоговорители от границата със Северна Корея"}
{"url": "http://www.focus-news.net/news/2018/04/30/2516474/pregled-na-osnovnite-temi-v-dobrudzhanskiya-pechat.html", "text": "„Рибните запаси в Черно море намаляват, алармират рибари от Шабла“, съобщава на първа страница вестник „Нова добруджанска трибуна“. Към тази констатация се добавя и фактът, че липсва подходяща инфраструктура за домуване на лодки. Освен това се наблюдава свръхпопулация на рапан и уловът му с нерегламентирани съдове. Информацията е била представена на среща в Шабла на рибари с директора на Изпълнителната агенция по рибарство и аквакултури доц. д-р Галин Николов. Всекидневникът съобщава за инцидент с лека кола през уикенда в Добрич. Млад мъж е загинал при жестока катастрофа след като е паднал в дерето на Суха река. Инцидентът е станал в съботната вечер. Автомобилът е бил преминал в насрещното движение и за щастие е нямало нито превозни средства там, нито пешеходци преди да падне в бетонното корито на реката. В английската гимназия „Райко Цончев“ в Добрич се изучава китайски език, съобщава изданието. Студенти от Китай са гостували в училището по покана на двама преподаватели там. За технологични иновации в помощ на посетителите в „Двореца“ в Балчик съобщава изданието. Още през миналата година е внедрен туристически пътеводител, а тази година приложението за смартфони е допълнено с нова функция, която установява „виртуална ограда“, която разширява обхвата на бийкъна до 2 км, разпръсквайки информация на точното място и в точното време. От спортната страница – „Мащабна спортна проява на Община Добричка под мотото „Не на насилието и агресията в училищата“. Участвали са деца от училища в 9 села, раздадени са награди в различни дисциплини – шах, лека атлетика, волейбол, тенис на маса.", "date": "2018.04.30", "title": "Преглед на основните теми в добруджанския печат"}
{"url": "http://www.focus-news.net/news/2018/04/30/2516473/denyat-30-april-v-balgarskata-istoriya.html", "text": "На този ден през 1872 г. комисия в състав Васил Левски, Любен Каравелов, Кириак Цанков и Тодор Пеев подготвя програма и устав на Българския революционен централен комитет (БРЦК). На 30 април башибозушки орди обкръжават и Брацигово. На 5 май към тях се присъединява и редовна турска войска.\r\n1995 г. \r\nВ периода 29 - 30 април се провежда Седма национална конференция на СДС, която преизбира Иван Костов за лидер и отменя решението за \"чисто минало\". Заместници на Костов стават Александър Божков, Васил Гоцев, Надежда Михайлова и Петър Стоянов.\r\nИван Костов е икономист, математик, политически и държавен деец. Роден е в София. Завършва икономика и математика. От 1974 г. е асистент във Висшия икономически институт в София. Главен асистент във ВМЕИ и доцент в същия институт от 1991 г. След 10 ноември 1989 г. се включва активно в обществено-политическия живот на страната. Избран е за председател на Националния координационен съвет на Съюза на демократичните сили (СДС) в края на април 1994 г., а на XI национална конференция (2000 г.) е преизбран. В периода 1990-91 г. заема поста на министър на финансите в правителството на Димитър Попов . Същия пост заема и в правителството на Филип Димитров (1991-1992 г.). Депутат в VII Велико народно събрание и в ХХXVII, ХХXVIII и ХХXIX Народно събрание. В периода 1997 - 2001 г. е министър-председател на България. След загубата на парламентарните избори от ОДС през юни 2001 г. подава оставка и от лидерския пост на СДС.\r\n1991 г.\r\nМинистър-председателят Димитър Попов и военният министър Йордан Мутафчиев посещават Главната квартира на НАТО в Брюксел.\r\n1981 г.\r\nБългарски алпинисти покоряват четвъртия по височина връх на планетата - Лхоце в Хималаите, висок 8501 м.\r\n1969 г.\r\nБългария и Дания подписват културна спогодба.\r\n1958 г.\r\nПрието е държавно решение за построяване на телевизионни съоръжения.\r\n1955 г.\r\nСъветското правителство приема решение за оказване на помощ на България за развитие на научноексперименталните изследвания в областта на използването на атомната енергия за мирни цели.\r\n1953 г.\r\nПубликувано е съобщение на Държавната планова комисия и Централното статистическо управление при Министерския съвет, че първият петгодишен план е изпълнен за 4 години (за промишлеността - за 3 години и 10 месеца).\r\n1919 г.\r\nОбнародван е Закон за борба с маларията, който въвежда държавен монопол върху хинина и създава целеви фонд.\r\n1917 г.\r\nУтвърждава се Закон за допълнение на Закона за устройство на въоръжените сили на България.\r\n1876 г.\r\nТурското командване предприема решително настъпление срещу Панагюрище. Градът е завладян и разорен. Най-дълга съпротива оказват въстаниците под връх Еледжик под командата на Телийски.\r\nНа 30 април башибозушки орди обкръжават и Брацигово. На 5 май към тях се присъединява и редовна турска войска. Положението на въстаниците става неудържимо, но въпреки това те водят упорита борба срещу превъзхождащия ги противник. Тежък удар на въстанието в Брацигово нанасят местните първенци, които влизат в преговори с турците и успяват да арестуват по-видните революционери начело с В. Петлешков. Предаден в ръцете на турските власти, той е подложен на нечовешки мъчения. На път за Пловдив Петлешков поглъща отрова и умира.\r\nПод ръководството на Цанко Дюстабанов революционният комитет в Габрово провежда заседание и взема решение да обяви въстанието на следващия ден.\r\n1872 г.\r\nКомисия в състав Васил Левски, Любен Каравелов, Кириак Цанков и Тодор Пеев подготвя Програма и Устав на БРЦК.\r\n1861 г.\r\nПловдивската община свиква събор, в който участват 200 миряни и 60 свещеници. Съборът потвърждава отцепването от Патриаршията и избира настоятелство от седем души начело с поп Златан, което поема ръководството на църковно-народните работи в епархията.На тази дата са родени: \r\n1964 г.\r\nРоден е Светозар Йорданов Зафиров - български юрист, специалист по гражданско, търговско, вещно, авторско право и правото на индустриална собственост, данъчно право и търговски арбитраж. През 1988 г. завършва специалност \"Право\" в СУ “ Св. Климент Охриски”. Светозар Зафиров е сред учредителите на първата в София действаща адвокатска фирма \"Юстус\" (след промените в Указ 56). Работи в Софийската адвокатска колегия, членувал в IBI (Международна адвокатска асоциация) - Лондон. Работи с адвокатска къща в Чикаго (САЩ), с дружества от САЩ, Италия, Русия, всички балкански държави, Швейцария и Панама.\r\n1937 г.\r\nРоден е Иван Пеев - български композитор, аранжор, пианист. Учи в Българска държавна консерватория, в класа по цигулка на професор Вл. Аврамов (1955 – 1959 г.). Работи като главен специалист в редакция \"Забавна музика\" на \"Балкантон\" (1977 – 1986 г.) и като музикален редактор в редакция \"Продукция\" на направление \"Забавна музика\" на Българското радио от 1987 г. Като дете получава първа награда в общобългарското състезание за инструменталисти (1949 г.), участва в първите световни фестивали на младежта и студентите в Берлин и Букурещ. През 50-те години се увлича от джаза и е един от перспективните български джазпианисти. Организира различни оркестри с музиканти като А. Везнев, П. Славов, Л. Борисов, Ст. Славов, Ем. Манолов и др. В началото на 60-те години солисти на неговия оркестър са Е. Димитров и М. Косева. Ръководител е на оркестър \"6+1\", който в продължение на десетина години съпровожда концертните турнета на Л. Иванова. Един от изявените аранжори в българската забавна музика (повече от 500 аранжимента). Песента \"Градините на любовта\" (музика Г. Костов) в негов аранжимент печели Първа награда на фестивала \"Златният Орфей\" през 1980 г. Първите си композиторски опити прави като студент. Активно композира от 70-те год. в сътрудничество с М. Хранова, дует \"Ритон\" и др. Сред най - популярните му песни са: \"Твоят поглед\", \"Обич последна\", \"Големият час\", \"Едно момче на път\". Песента \"Изповед\" (изп. дует \"Ритон\") печели Първа награда на радиоконкурса \"Пролет\" (1987 г.), а \"Южният вятър\" (изп. дует \"Ритон\") - втора награда на същия конкурс през 1984 г.\r\n1983 г.\r\nРоден е Стоил Стефанов Стоилов - български оперетен режисьор и артист. Следва драматическо изкуство във Виена. Дебютира през 1919 г. в Народния театър - София, в ролята на Франц Мор (“Разбойници” от Шилер). През 1921 г. постъпва като режисьор-артист в театър “Ренесанс” - София. През 1922 г. става режисьор артист в Свободния театър и директор и режисьор на новосъздадения Кооперативен театър в София. Поставя над 80 пиеси - оперети. Някои от постановките му са считани за образци в историята на оперетното изкуство: “Мамзел Нитуш” от Ф. Ерве; “Графиня Марица”, “Царицата на чардаша” и “Принцесата на цирка” от И. Калман; “Чучулигата”, “Фраскита”, “Идеалната съпруга”, “Циганска любов” от Фр. Лехар и др.\r\nРодена е Иванка Дочева Касабова - българска драматична актриса. Работи в “Съвременен театър” на М. Икономов (1906-1912 г.), в различни провинциални и пътуващи театри. От 1944 г. до 1956 г. е в Бургаския театър.На тази дата умират:\r\n2007 г.\r\nУмира Гриша Островски - български театрален и филмов режисьор; професор (от 1971 г.).\r\nГриша Островски е роден на 25 май 1918 г. в Париж. Завършва театрознание във ВИТИЗ. Режисьор е в Театъра на народната армия (1951 г. -1957 г.), в Държавния сатиричен театър \"Алеко Константинов\" (1957 г.-1975 г.), във Варненския театър (1975 г.-1979 г.), в Народния театър за младежта (от 1979 г.). Негови постановки са \"Дон Карлос\", \"Когато розите танцуват\", \"Еквус\", \"Опера за три гроша\". От 1946 г. е преподавател по актьорско майсторство и режисура в Държавната театрална школа в София (ВИТИЗ, дн. НАТФИЗ). В киното работи първоначално с оператора Тодор Стоянов. Режисьор е на \"Отклонение\" (1967 г.), \"Мъже в командировка\" (1969 г.), \"Герловска история\" (1971 г.). Заснема спорната екранизация по Йордан Йовков \"Нона\" (1973 г.). Режисьор е на \"Като белязани атоми\" (1979 г.). Филми: \"Разходки с ангела\" (актьор, 1990 г.), \"Всичко от нула\" (актьор, 1996 г.). Театрални спектакли: \"Любоф\" (1998 г.), \"Питър Пан\" (1998 г.), \"Краят на играта\" (2000 г.), \"Крадецът на праскови\" (2002 г., Ямболски театър). Автор е на автобиографичната книга \"Тъга за истина\" (1998 г.). Носител е на наградата \"Икар\" за цялостно творчество (2002 г).\r\n1999 г.\r\nУмира Тодор Владиславов Стоянов - български кинооператор и режисьор. Стоянов завършва операторско майсторство в Държавното полувисше училище за фотография и кинематография (1952 г.). Работи в СИФ “Бояна”, където е асистент-оператор (1952 – 1969 г.) и оператор от 1969 г. Заснема филмите “Бедната улица” (1960 г.), “Двама под небето” (1962 г.), “Смърт няма” (1963 г.), “Крадецът на праскови” (1964 г.), “Горещо пладне” (1966 г.), “Отклонение” (1967 г., сърежисьор с Гриша Островски). В творческата режисура разработва съвременни проблеми: “Мъже в командировка” (1969 г., съвместно с Гриша Островски), “Странен двубой” (1971 г.), “Последна проверка” (тв, 1973 г.), “Присъствие” (1975 г.), “Насрещно движение” (тв, 1978 г.), “Милост за живите” (1981 г.), “Почти ревизия” (тв, 1983 г.), “Вибрации” (1984 г.), “Небе за всички” (1987 г.), “Любовниците” (тв, 1991 г.). Носител е на наградите : златен медал и наградата на ФИ и ПРЕССИ на кинофестивала в Москва (1967 г.); първа награда на кинофестивала в Делхи (1968 г.); сребърен плакет на сп. “Световно кино”, Швейцария; на кинофестивала във Варна за нов кинематографичен език (1966 г.).\r\n1990 г.\r\nУмира Ганчо Георгиев Ганчев - български драматичен и киноартист. Един от ветераните на Народен Театър \"Иван Вазов\" и на филмовия екран. Прочут е дебютът му като Черния капитан във филма на З. Жандов \"Тревога\" (1951 г.). Оттогава се утвърждава амплоато му на майстор на отрицателния епизодичен персонаж, на \"черния характер\". Сред по-известните му филми се открояват \"Под игото\" (1952 г.), \"Героите на Шипка\" (1955 г.), \"Тайната вечеря на Седмаците\" (1957 г.), \"Гераците\" (1958 г.), \"Сиромашка радост\" (1958 г.), \"Стубленските липи\" (1960 г.), \"Призори\" (1961 г.), \"Калоян\" (1963 г.), \"Грамофон и маслини за моите приятели\" (тв, 1965 г.), \"Заветът на инката\" (1966 г.), \"Любовницата на Граминя\" (1969 г.), \"На всеки километър\" (1969 г.), \"Откраднатият влак\" (1971 г.), \"На живот и смърт\" (тв, 1974 г.), \"По дирята на безследно изчезналите\" (тв, 1977 г.), \"Боянският майстор\" (1981 г.), \"Бронзовият ключ\" (тв, 1983 г.), \"Мечтатели\" (1987 г.) и др.\r\n1961 г.\r\nУмира Елена Карамихайлова – българска художничка. Завършва Роберт колеж в Цариград (1895 г.). Учи живопис във Виена (1896 г.) и Мюнхен (1910 г.). Майстор на женския портрет (“Стара жена”, 1908 г.; “Сестра ми”, 1909 г.; “Автопортрет”, 1916 г. и др.). Рисува фигурални и сюжетни композиции (“Разходка край Беленското езеро”, 1917 г.; “Оптимизъм”, 1919 г., и др.). Обръща се към образа на селянката и майката (“Българска мадона”, 1914 г.; “Овчарки от Земен”, 1950 г.), към натюрморта.\r\n1954 г.\r\nУмира Владимир Наумов  – български композитор, аранжор, барабанист. Завършва БДК - специалност ударни инструменти. Създава детски песни, филмова музика, обработва народни песни. Забавна музика композира от средата на 70-те години. От края на 70-те години популярни стават някои негови обработки на народната музика (\"Джоре дос\", \"Петруно, пиле шарено\", \"Пустото лудо и младо\" и др.). Обикновено работи като студиен музикант и сам осъществява инструменталния съпровод на песните си.\r\n1908 г.\r\nУмира митрополит Доситей Самоковски. Самоковската епархия и управляваната от него Кюстендилска епархия са преобразувани в архиерейски наместничества и са присъединени към Софийската епархия.\r\n1871 г.\r\nУмира Спас Зафиров (Сотир) – български възрожденски просветен и обществен деец. Завършва гимназия в Атина, където изучава гръцки и френски език. Учителства в Пещера, Пазарджик, Калофер и Пловдив, взема дейно участие в обществения живот. Въвежда празнуването на деня на Кирил и Методий в Калофер. Автор е на преводи - повечето от гръцки, пише и оригинални творби, издадени през 1857 г. под заглавието \"Блъгарска гусла\", издава практически учебник по френски език (1862 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.30", "title": "Денят 30 април в българската история"}
{"url": "http://www.focus-news.net/news/2018/04/30/2516471/nimh-samo-5-ot-dopalnitelno-predostavenite-15-mln-lv-sa-za-deynosti-pryako-obsluzhvashti-darzhavata-i-obshtestvoto.html", "text": "Националният институт по метеорология и хидрология (НИМХ) при БАН отново е публикувал на сайта си протестно съобщение. В него се посочва, че протестират срещу разпределението на бюджетната субсидия за 2018 г. от страна на Общото събрание на БАН. Това става ясно от съобщение, публикувано на сайта на НИМХ. Според тях от допълнително предоставените 15 млн. лв., 80% са за публикации и цитирания и само 5% за дейности, пряко обслужващи държавата и обществото. От НИМХ уточняват, че това разпределение застрашава функционирането на Националната хидрометеорологична служба.", "date": "2018.04.30", "title": "НИМХ: Само 5% от допълнително предоставените 15 млн. лв. са за дейности, пряко обслужващи държавата и обществото"}
{"url": "http://www.focus-news.net/news/2018/04/30/2516476/kmetat-na-obshtina-shumen-lyubomir-hristov-shte-ima-priemen-den.html", "text": "Кметът на община Шумен Любомир Христов ще има приемен ден на 30 април от 14.00 часа. Това съобщиха от пресцентъра на Общината. По същото време в кабинетите си граждани ще приемат и заместник-кметовете Татяна Костова, Боян Тодоров, Росица Антонова, Найден Косев, Светлана Маркова и секретарят на общината Диян Димитров. Гражданите могат да се запишат за приемния ден на място в стая 301. За въпроси и справки те могат да позвънят на телефон 0/54 857 771. През менюто „Информация и услуги“ на интернет страницата на общината също има възможност да се подаде заявление за записване в приемния ден на кмета, заместник-кметовете и секретаря на общината. На 30 април, също от 14 часа, в стая 315 в сградата на общината приемен ден ще има и председателят на Общинския съвет проф. Борислав Беджев.", "date": "2018.04.30", "title": "Кметът на община Шумен Любомир Христов ще има приемен ден"}
{"url": "http://www.focus-news.net/news/2018/04/30/2516475/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani.html", "text": "Народният представител от ПП ГЕРБ – Варна Емилия Милкова ще има приемен ден за граждани. Това съобщиха от пресцентъра на ПП ГЕРБ – Варна.\r\nТя ще отговаря на въпроси на варненци от 10:30 до 12:30 ч. в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.\r\nЕмилия Милкова е доктор по „Книгознание, библиотекознание, библиография”, дългогодишен директор на варненската библиотека „Пенчо Славейков”, член на Постоянната комисия „Обществени библиотеки” към Международната федерация на библиотечните асоциации, както и на УС на Българската библиотечно-информационна асоциация. В 44-то Народно събрание тя е член на комисиите по културата и медиите и по политиките за българите в чужбина.", "date": "2018.04.30", "title": "Варна: Народният представител от ПП ГЕРБ Емилия Милкова организира приемна за граждани"}
{"url": "http://www.focus-news.net/news/2018/04/30/2516477/krasimir-stoev-nimh-prez-may-mesets-se-ochakva-ponizhavane-na-temperaturite.html", "text": "През месец май се очаква понижаване на температурите. Това съобщи в сутрешния блок „Добро утро, България“ на Радио „Фокус“ синоптикът Красимир Стоев от НИМХ. \"Минималните температури за месеца ще са между 5 и 10 градуса, а максималните от 29 до 34 градуса. Предстоящите почивни дни ще бъдат дъждовни\", каза още Стоев. „Предстои промяна на времето. През периода 4-10 май въздушната маса над страната ще е силно неустойчива. Ще се развива купесто-дъждовна облачност. На много места ще има краткотрайни валежи, гръмотевични бури, вятър и градушки. Към края на първото десетдневие ще настъпи понижение на максималните температури. Предстоящите почивни дни ще бъдат с чести валежи в западна и централна България“, коментира Красимир Стоев. Той допълни, че в началото на второто десетдневие на месец май се очаква временно стабилизиране и повишаване на температурите. Валежите ще са около и под нормата в източна България, а в западна около и над нормата. Не се прогнозират и слани за предстоящият месец, допълни Стоев.", "date": "2018.04.30", "title": "Красимир Стоев, НИМХ: През май месец се очаква понижаване на температурите"}
{"url": "http://www.focus-news.net/news/2018/04/30/2516479/plovdiv-narodnite-predstaviteli-ot-gerb-organizirat-priemen-den.html", "text": "Народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на ПП ГЕРБ. Приемните ще имат Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21; Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.04.30", "title": "Пловдив: Народните представители от ГЕРБ организират приемен ден"}
{"url": "http://www.focus-news.net/news/2018/04/30/2516469/komisaryat-vera-yourova-shte-diskutira-s-grazhdani-v-sofiya-problemite-s-nasilieto-nad-zhenite.html", "text": "От 14:30ч в Дома на Европа в София (ул. \"Г. С. Раковски\" 124) ще се проведе публичен дебат с Вера Йоурова, комисар по правосъдието, защитата на потребителите и равнопоставеността между половете. Това съобщиха от пресцентъра на Представителството на ЕК в България.\r\nТемата на гражданския диалог е \"Насилието над жените: отговорът на ЕС\". \r\nС оглед засилените мерки за сигурност, организаторите молят  всички гости да бъдат пред залата не по-късно от 14:00 ч. за регистрация и проверка за сигурност, както и да носят със себе си документ за самоличност.", "date": "2018.04.30", "title": "Комисарят Вера Йоурова ще дискутира с граждани в София проблемите с насилието над жените"}
{"url": "http://www.focus-news.net/news/2018/04/30/2516478/pregled-na-osnovnite-temi-v-starozagorskiya-pechat.html", "text": "Голямата награда, златната маска от юбилейното, 25-о, издание на Франкофонския ученически театрален фестивал, който се проведе в Стара Загора, стана притежание на трупата от столичната 9-а гимназия \"Алфонс дьо Ламартин\". Деветимата тийнейджъри с ръководител Даниела Чиликова впечатлиха журито с пиесата на Мари Вайана \"Навикът\", която успели да подготвят само за два месеца. \r\nС награда за женска роля се поздрави деветокласничката от старозагорската гимназия \"Ромен Ролан\" Мелиа Маржо. Призът за мъжката роля пък отиде в Бургас, откъдето е Давид Сукнаров. \r\nОбщо 140 момчета и момичета от България и Полша взеха участие в конкурсната програма, която за пръв път се провежда във формата \"10 от 10\" - десет пиеси на десет съвременни френски драматурзи. \r\nСреброто и бронзът заминаха за Варна и Бургас, а специалната награда на Френския културен институт ще пътува по куриер за Полша, тъй като получателите й от полската трупа трябваше да тръгнат призори в неделя със самолет за Варшава. \r\nПредставителите на ловешката гимназия \"Екзарх Йосиф\" отнесоха със себе си специалната награда на Община Стара Загора, която е домакин на международната проява от няколко години. С отличието за млада надежда за Благоевград си тръгна Татяна Сапунджиева, а тазгодишните притежатели на златната маска вече стягат куфарите си за международната франкофонска театрална среща в Познан, която е през май. \r\nПо традиция на финала на фестивала миналогодишните победители - театралите от столичната 35-а гимназия \"Добри Войников\", представиха пиесата \"Задача с едно неизвестно\" от Людмила Разумовская. От две години в трупата \"Ле страпонтен\" (допълнително място в театъра) играе и дъщерята на президента Румен Радев - Дарина, която си партнира с внука на някога легендарния естраден певец Стефан Воронов - Александър. \r\nПрокуратурата образува нови досъдебни производства за безстопанственост в 13 държавни болници в страната, между които и УМБАЛ \"Проф. д-р Стоян Киркович\" - Стара Загора, съобщиха в петък от държавното обвинение. От 15 март досега образуваните досъдебни производства срещу ключови за страната болници са общо 20. Отделно прокурори от Върховна касационна прокуратура са възложили на ГД \"Национална полиция\"-МВР извършване на допълнителна проверка с оглед данни за безстопанственост в още 15 болници. Те са във връзка със сключени от тях договори за предоставяне /възлагане на медицински услуги. Сред 15-те няма болница от Стара Загора и областта. \r\nПо данни на прокуратурата новите досъдебни производства срещу 13-те болници, сред които е и УМБАЛ \"Киркович\", са въз основа на доклад на Министерството на здравеопазването от април, съдържащ констатации от извършени проверки от ИА \"Медицински одит\" и звено \"Вътрешен одит\" на МЗ. \r\nПериодът, който ще обхване прокурорска проверка за най-голямата болница в Старозагорска област - УМБАЛ \"Киркович\", е от 1 февруари 2011 г. досега. В този период лечебното заведение е било управлявано от четирима изпълнителни директори, назначени по време на различни правителства - \r\nд-р Николай Колев, д-р Петър Атанасов (по чието време стана обединението между МБАЛ \"Киркович\" и Университетска болница Стара Загора), проф. Петрана Чакърова и проф. Йовчо Йовчев, който е настоящ изп. директор. \r\nДанните за УМБАЛ \"Киркович\" сочат, че извършените \"Медицински одити\" през 2015, 2016, 2017 и 2018 г. не се установили отклонения. През последните четири години са били извършени и два \"Вътрешни одита\", касаещи сключени договори с доставчици и контрагенти - през 2015 и 2017 г., които също не са установили отклонения. Такива обаче са били констатирани през 2011 и 2014 г., които най-вероятно ще са обект на настоящата прокурорска проверка. \r\nМедията ни припомня, че през декември 2014 г., когато тогавашният здравен министър Петър Москов освободи от длъжност изп. директор на УМБАЛ \"Киркович\" проф. Петрана Чакърова, от МЗ разпространиха прессъобщение, че причината е допуснато от ръководството \"немарливо отношение към пациентите и управлението на болницата\". \r\nПредвид изключителната фактическа и правна сложност на делата в петък главният прокурор Сотир Цацаров е разпоредил разследването за безстопанственост на 13-те болници (7 от които в София и 6 в страната) да се извършва от следователи от Национална следствена служба. Цацаров е разпоредил също ръководството и надзорът върху разследванията да се осъществява от Софийска градска прокуратура, включително и за болниците в Разград, Видин, Стара Загора, Търговище, Хасково и Шумен - за да се избегнат съмнения в безпристрастност. \r\nМатериала подготви: \r\nИма възможност цената на въглищата да бъде увеличена, без да се повишава цената на тока. Това твърди минният специалист инж. Щерьо Щерев в отговор на интерпретации на работодателските организации. Цената на въглищата е 77 лв./тон условно гориво, което е със 7000 ккал/кг, а приведената цена на тон добити въглища е 17.86 лв. и не е повишавана през последните 10 години. През този период цените на електрическата енергия, металите, течните горива и труда, които са основните съставляващи в себестойността на въглищата, са увеличавани ежегодно. Кумулативният коефициент на инфлацията за същия период е 23.44%. \r\n\"Мини Марица-изток\" ЕАД добива местна енергийна суровина, от която се произвежда над 40% от електрическата енергия в страната и реализира символична годишна печалба около 6-7 млн. лева и то благодарение на големи лишения. Дружеството изпитва остър финансов недостиг както за закупуване на необходимите качествени резервни части за рехабилитацията на багерите или подмяната с нови на тези, които са на възраст над 40 години, така и за изпреварващо инвестиране в изместването на такива важни обекти като автопътя и ж.п. линията Нова Загора - Симеоновград, р. Сазлия и осушаването на речната й тераса, отчуждаването на селата пред работния фронт в минното поле. Багерите, гумено-лентовите транспортьори, ж.п. съоръженията, спомагателната механизация са в незадоволително техническо състояние и аварират често. Производителността им е паднала с повече от 50% спрямо постиганата преди поради липсата на качествени резервни части и системното извършване в съкратен обем на годишните ремонти. Експлоатацията на такива съоръжения е рискова и създава предпоставки за тежки аварии и злополуки с обслужващия персонал. Ръководството на дружеството е принудено да поддържа по-голям числен състав на работещите, които са заети през по-голямата част от времето си за отстраняване на честите аварии. \r\nПредвид тези факти претенциите на миньорския колектив за повишаване на цената на добиваните въглища са напълно основателни. \r\nЗа да не се увеличи цената на електрическата енергия и да бъдем равнопоставени европейци, правителството чрез министрите Теменужка Петкова, Нено Димов и Владислав Горанов следва да защитят българската енергетика и индустрия пред органите на Европейския съюз да не купуват квоти за емисиите на СО2, докато другите европейски държави не намалят емисиите си с над 50% като България, или българските граждани не се изравнят по жизнен стандарт с европейските. Основателни аргументи за това има: \r\n1. България е намалила емисиите на СО2 с над 50% спрямо базовата 1990 година - от 104.6 млн.т/г. на под 50 млн.т/год. още през 2015 година. Коя държава в ЕС и в света е редуцирала с над 50% емисиите си на СО2 в този период? \r\n2. Горите в страните на ЕС абсорбират годишно около 10% от емисиите на СО2. Докато българските гори абсорбират около 80 млн.т СО2, което е 160% спрямо емитираните количества у нас. Ако се прибавят към тях и абсорбираните количества от селскостопанските растения, и водораслите в реките, езерата и Черноморското крайбрежие, то те нарастват над 110 млн.т/г. Това означава, че нашата природа абсорбира не само емитираните количества от българските ТЕЦ-ове, индустриални предприятия, автотранспорт, битово отопление на дърва и въглища, и от селското ни стопанство, но и още толкова, дори по-големи количества на СО2, емитирани от източници в съседните европейски страни, тъй като ветровете духат към България предимно от северозапад, югозапад и североизток. \r\nОсвен това с минималната месечна българска заплата, която е 261 евро, може да се закупят 2719 квт.ч. ел. енергия, докато в: \r\n- Сърбия с минимална заплата от 228 евро може да се закупят 3454 квт.ч.; \r\n- финансово фалирала Гърция с минимална заплата от 610 евро може да се закупят над 6000 квт.ч.; \r\n- Турция - 3514 квт.ч.; \r\n- Германия - 4911 квт.ч.; \r\n- Дания - 7787 квт.ч.; \r\n- Франция - 8870 квт.ч.; \r\n- Люксембург - 12 337 квт.ч. \r\nМного малко хора знаят, че ТЕЦ-ове са необходими, защото: \r\n- поддържат честотата на ел.ток в енергийната система в рамките на 50 херца; \r\n- компенсират или подават реактивна енергия в енергийната система. \r\nНе е за пренебрегване и фактът, че те изгарят единствения за сега местен енергиен ресурс с промишлено значение и са гарант за относителната енергийна независимост на страната ни. Ако ТЕЦ-овете сменят горивната си база от въглища на природен газ, цената на електрическата енергия ще се увеличи в пъти спрямо сегашната, защото неговата цена съвсем не е ниска и ще продължи да расте непредвидимо в перспектива (пример е ТЕЦ-Варна), а те отново ще емитират СО2. В резултат ще загубим цял един отрасъл, който осигурява на жителите на четири области поминък и сравнително добър жизнен стандарт за българските условия. Не на последно място ще загубим енергийната си независимост. Стабилността на електроенергетиката ни ще зависи от капризите на природата и политическите турболенции в страните, през които минават тръбопроводите, доставящи природен газ. \r\nДруги резерви правителството има, като намали на минното дружество дължимия дивидент и концесионното възнаграждение. Това не би трябвало да се счита за държавна помощ, защото средствата от тях ще се инвестират целево за стабилизиране на дружество със стратегическо значение за националната ни сигурност и независимост. Ще се рехабилитира, автоматизира и обновява остарялото минно и транспортно оборудване, ще стартира подготовката на трасетата за изместване на р. Сазлия, ж.п. линията и автопътя. \r\nАко правителството не направи нищо в тези насоки, то ще ни останат \"славата\" на единствените стриктно изпълняващи всички директиви, независимо колко са рестриктивни, \"голата\" гордост, че държавата ни е с най-нисък външен дълг, както и незавидната участ на най-бедния и бързо изчезващ народ в Европейския съюз. \r\nАко уважаемите членове на работодателските организации, обединени в АОРБ, разполагат с данни за кражби, разхищения и злоупотреби в минното дружество, следва да информират незабавно прокуратурата и съответните държавни органи, и да не пречат на \"Мини Марица-изток\" ЕАД да се стабилизира финансово и възстанови производствените си възможности.", "date": "2018.04.30", "title": "Преглед на основните теми в старозагорския печат"}
{"url": "http://www.focus-news.net/news/2018/04/30/2516480/denyat-30-april-v-svetovnata-istoriya.html", "text": "Първият американски президент Джордж Вашингтон встъпва в длъжност на този ден през 1789 г. в Ню Йорк, тогавашната столица на САЩ. \r\nПрез 1972 г. започва офанзивата на Северен срещу Южен Виетнам. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. На този ден през 1945 г. умира Адолф Хитлер.\r\n2016 г.\r\nИмената с руски окончания вече са забранени в бившата съветска република Таджикистан, за да се насърчи ползването на таджикски имена.\r\n2015 г.\r\nМинистерството на отбраната на САЩ изпраща в Сената молба за смекчаване на санкциите срещу Русия, поради необходимост от руски ракетни двигатели РД-180 за излизане в космоса.\r\n2015 г. \r\nЗеметресение с магнитуд 6.9 разтърсва остров Нова Британия, Папуа-Нова Гвинея на 130 километра от град Кокопо.\r\n2014 г.\r\nВ Ирак се провеждат парламентарни избори.\r\n2014 г. \r\nМеждународният валутен фонд обявява, че икономиката на Русия навлиза в рецесия поради спадът ѝ от половин година.\r\n2013 г.\r\nВ Амстердам се провежда официална церемония по предаване на кралската власт от кралица Беатрикс Нидерландска на най-големия ѝ син Вилем-Александър Нидерландски.\r\n2012 г.\r\nГенералният секретар на ООН Бан Ки-мун провежда решаващи разговори с президентът на Мианмар Теин Сеин, засягащи бъдещите политически промени в страната.\r\n2012 г. \r\nStandard & Poor's понижава рейтингите на големите банки в Испания - „Сантандер“ с два пункта от „А+”, на „А-”, „ББВА“ от „А” на „БББ+, „Банко Сабадел“, „Кутксанбанк“. БВП на Испания намалява с 0,3% през първото тримесечие на 2012 г. в сравнение със същия период на миналата година.\r\n2012 г. \r\nВ река Брахмапутра, Индия потъва пътнически кораб с 350 пасажери на борда, от които се спасяват 150. Загиват 35 човека, а 165 изчезват безследно.\r\n2011 г.\r\nКадафи изразява твърда решимост да запази управлението си в Либия и обвинява натовските въздушни нападения и морски патрули, че надхвърлят правомощията дадени им от ООН. Той призовава Русия, Китай и някои африкански и латиноамерикански страни да поискат преразглеждане на резолюцията на Съвета за сигурност на ООН.\r\n2000 г.\r\nФаустина Ковалска е канонизирана за светица от папа Йоан Павел II.\r\n1992 г.\r\nПо време на тенис турнир в Хамбург поклонник на Щефи Граф ранява с нож в гърба нейната основна конкурентка първата тенис-ракета в света американката Моника Селеш.\r\n1984 г.\r\nПапа Йоан-Павел II адресира писмо до председателя на Държавния съвет на НР България Тодор Живков. В него той напомня Заключителния документ от Хелзинки и този от Мадридската среща за сигурност и сътрудничество в Европа, в които се говори за гарантиране на свободата на изповеданията и настоява за личната намеса на Живков, \"за да бъдат задоволени законните стремежи на католическата църква в България и на нейните вярващи, като се позволи на младежите да получат обучение по катехизис., а на епископите да се позволи да се заемат с необходимата подготовка на кандидатите за свещеници\"\r\nЙоан Павел ІІ е роден през 1920 г. във Вадовице, до Краков в семейството на железничар, рано остава сирак. По време на немската окупация на Полша е работник, миньор, играе в любителски театър. Става свещеник (1946 г.), епископ (1958 г.) и архиепископ на Краков (1964 г.). Павел VI го ръкополага за кардинал (1967 г.). Участник е във II Ватикански събор. Владее латински и няколко европейски езика, включително и руски. Избран е за папа на 16 октомври 1978 г. Наричат го \"папата суперзвезда\", \"папата циклон\", \"неуморният понтифекс\". През 2002 г. посещава България; отхвърля т. нар. \"българска връзка\" в атентата срещу него от 1980 г.; обявява за блажени отец Й. Шишков, отец К. Вичев и отец П. Джиджов, екзекутирани през 1952 г. Умира на 2 април 2005 г.\r\n1980 г.\r\nКралица Беатрикс застава на холандския престол.\r\n1975 г.\r\nПравителството на Южен Виетнам обявява капитулация, след като в столицата на страната Сайгон влизат войските на Демократична република Виетнам – завършва войната между двете части на страната.\r\n1972 г.\r\nЗапочва офанзивата на Северен срещу Южен Виетнам. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. През 1978 г. се присъединява към СИВ. През същата година Виетнам нахлува в съседна Камбоджа (Кампучия), с което спомага за свалянето на управляващия режим и за установяването на правителство. Китай в съюз с Камбоджа нахлува за кратко във Виетнам през 1979 г. През 1992 г. е приета нова конституция; учредена е президентска институция, президент Ле Дък Ан. През 1994 г. САЩ вдигат наложеното ембарго. От 1997 г. президент е Чан Дък Лъонг.\r\n1955 г.\r\nСъветското правителство приема решение за оказване на помощ на България за развитие на научноексперименталните изследвания в областта на използването на атомната енергия за мирни цели.\r\n1949 г.\r\nЗавършва Първата сесия на СИВ в Москва. Определени са основните насоки в дейността на съвета.\r\nСъвета за икономическа взаимопомощ е междуправителствен съюз (съкратено СИВ), учреден е през 1949 г. от СССР, България, Чехословакия, Унгария, Полша и Румъния. Той подпомага взаимната международна търговия и координацията на националните икономически планове. СИВ е разпуснат през 1991 г.\r\n1948 г.\r\nСъздадена е Организацията на американските държави, чиято главна цел е укрепване на връзките между страните от Северна и Южна Америка.\r\nТя е регионална международна организация. В нея членуват САЩ и 33 латиноамерикански държави (2000 г.). Куба е член до 1962 г., когато е изключена.\r\n1945 г.\r\nЗнамето на победата e издигнато над сградата на Райхстага в Берлин (Германия), с което символично се слага край на Втората световна война.\r\n1931 г.\r\nПостроен е Емпайър Стейт билдинг – най-голямото здание в света.\r\n1804 г.\r\nВ битка с холандците в Суринам английските войски за първи път в световната история използват шрапнели - артилерийски снаряд, пълен с топчести куршуми, които се пръскат във въздуха, за поразяване на живи цели.\r\n1789 г.\r\nВ Ню Йорк, тогавашната американска столица, встъпва в длъжност първият президент на САЩ - Джордж Вашингтон.\r\nДжордж Вашингтон организира американската армия и се обявява против английското владичество. Той е главнокомандващ във Войната за независимост на Северна Америка. Воюва срещу индианци и французи (1753 - 1759 г.). Представител е на американския Конгрес във Филаделфия през 1774 г. През 1787 г. под председателството на Вашингтон е изработена Конституцията на САЩ.\r\n1722 г.\r\nВ английския вестник “New England Courant” за първи път се споменава играта билярд.\r\n1563 г.\r\nПо заповед на крал Шарл VI евреите са изгонени от Франция.На тази дата са родени: \r\n1956 г.\r\nРоден е Ларс Фон Триер – датски режисьор, актьор, продуцент, сценарист. Филмите му съчетават “филм ноар” и германски експресионизъм, а визията им напомня за творбите на О. Уелс и А. Тарковски. Първият му филм е “Елементи на престъплението” (1984 г.). Ларс фон Триер е сред основателите на движението “Догма 95”. Автор е на най-популярния филм на това движение - “Идиотите” (1998 г.). Неговата филмография включва “Европа” (1991 г.), “Порейки вълните” (1996 г.; номиниран за “Оскар”, Голямата награда на журито в Кан), “Танцьорка в мрака” (2000 г.), “Догвил” (2002 г.).\r\n1916 г.\r\nРоден е Клод Елвуд Шинон – американски учен и инженер, един от създателите на математическата теория на информацията, от 1956 г. е член на Националната академия на науките на САЩ и Американската академия за науки и изкуства. През 1936 г. завършва Мичиганския университет. Клод Елвуд Шинон е сътрудник на математическата лаборатория на компанията “Бел систем” (1941-1957 г.) и съветник на национално-изследователския комитет на Министерството на отбраната на САЩ (от 1941 г.). От 1957 г. е професор по електротехника и математика в Масачузетския технологически институт. Основните му трудове са по алгебра на логиката, теория на релейно-контактните схеми, математическа теория на съобщенията, информация и кибернетика.\r\n1902 г.\r\nРоден е Теодор Уилям Шулц - американски авторитет в областта на теорията за човешкия капитал. Завършва селскостопанска икономика в щатския колеж на Южна Дакота, а след това и Университета в Уисконсин. От 1943 г. е професор в Чикагския университет. Главното му изследване по тази тема е публикувано през 1953 г. под заглавие “The Economic Organization of Agriculture”. Значителният принос на Шулц в съвременната икономика е свързан с водещата му позиция в движението за съвременна теория на човешкия капитал. Получава Нобелова награда за икономика през 1980 г. съвместно с Артър Луис за разработките си в областта на селскостопанската икономика.\r\n1901 г.\r\nРоден е Саймън Смит Кузнец - американски икономист и статистик от руски произход. През 1922 г. емигрира в САЩ , учи в Колумбийския университет и започва забележителната си кариера с участие в проекта на Уесли Мичел в Националния център за икономически изследвания на САЩ. Саймън Смит Кузнец е професор в университета в Пенсилвания (1930 – 1954 г. ), Джон Хопкинс (1954 – 1960 г.) и Харвард (1960-1971 г.). За свое изследване в областта на статистическите данни получава Нобелова награда за икономика (1971 г.).\r\n1883 г.\r\nРоден е Йоахим Рибентроп - германски политик и дипломат, нацистки военен престъпник. Работи като агент по продажбата на шампански вина. През 1930 г. става член на Националсоциалистическата партия на Германия и скоро се превръща в близък помощник на А. Хитлер. След идването на националсоциалистите на власт през 1933 г. оглавява бюро за изпълнение на специални задачи на нацистката върхушка, свързани с външната политика. През 1936 – 1938 г. е посланик в Лондон, а от февруари 1938 г.до 1945 г. е министър на външните работи на Третия райх. Ръководи дипломатическата подготовка на най-важните актове на хитлеристката агресия. Сключва пакта Молотов-Рибентроп преди нахлуването на германски войски в Русия. Осъден е на смърт на Нюрнбергския процес.\r\n1883 г. \r\nРоден е Ярослав Хашек - чешки писател. Завършва търговска гимназия. Като юноша обича много да пътува и за няколко години обикаля Австро-Унгарската империя, Словакия, Унгария, Галиция, Южна Полша, Балканския полуостров (няколко седмици пребивава в България), във Венеция, в Бавария. Тези пътешествия дават материал за много разкази на Хашек., писани в периода 1901 – 1904 г. и за някои от по-късните му творби. През 1904 – 1907 г. е тясно свързан с движението на чешките анархисти. Работи в сп. “Омладина”, “Нова Омладина”, “Комуна”, участва в манифестациите на анархистите, разпространява позиви. В своята политическа дейност използва смеха като оръжие. Особено интересни са сатиричните прояви на Хашек с политическа насоченост. Най-грандиозна от тях е инсценировката на създаване на нова партия - “Партия на умерения прогрес в рамките на закона”. Хашек разиграва интересен спектакъл заедно със своите приятели, обявили се за членове на тази партия, по време на допълнителните парламентарни избори в един от пражките избирателни окръзи (1911 г.). Основните събития се организират в кафенетата и бирариите, където той играе ролята на партиен лидер и кандидат за депутат. По време на Първата световна война е мобилизиран в армията и изпратен на руския фронт. През 1917 г. издава в Киев повестта “Храбрият войник Швейк в плен”, в която осмива австро-унгарската армия. По-късно този сюжет е развит в известния роман за Швейк. Постъпва в създадения в Русия Чехословашки корпус (1917 г.). През 1918 г. напуска корпуса, отива в Москва и се присъединява към чехословашката секция на болшевишката партия. Известно време се занимава с агитация сред чехословашките войски и участва във формирането на отряди от чехословашки доброволци за Червената армия. През 1920 г. се завръща в Чехословакия и започва да пише своя знаменит роман “Приключенията на добрия войник Швейк през Световната война”. Въпреки че романът остава незавършен, той е оценен от читателите и специалистите като един от най-добрите романи, създадени между двете световни войни. Образът на Швейк е влязъл в галерията на най-известните образи от световната литература.\r\n1881 г.\r\nРоден е Леополд Циглер - германски философ. Формира се като мислител под влиянието на Ницше, Е. Хартман и А. Древс. Идеите му са близки до философията на живота (Г. Зимел и “школата на мъдростта” на Г. Кайзерлинг). Според Циглер цел на творческата дейност е преодоляването на научната разсъдъчност в името на интуитивното отношение към живота. Това отношение според него трябва да се изгражда около някаква “атеистична” (по-точно - пантеистична) религиозност. През 30-те годинин под влиянието на Й. Я. Бахофен, Дж. Дж. Фрейзър и К. Юнг Леополд Циглер изследва материали от традиционните митове и обреди, опитва се да отдели от този материал “вечното духовно наследство на човечеството”.\r\n1870 г.\r\nРоден е Франц Лехар (Ференц) - унгарски оперетен композитор. Франц Лехар е възпитаник на Пражката консерватория, известно време е военен капелмайстор. Живее и работи във Виена. Създава една опера (\"Кукушка\"). Той е автор на популярни оперети (около 30 на брой), които се играят с голям успех по цял свят: \"Веселата вдовица\", \"Граф фон Люксембург\", \"Ева\", \"Циганска любов\", \"Синята мазурка\", \"Фраскита\", \"Най-после самичка\", \"Кло-Кло\" и др.\r\n1834 г.\r\nРоден е Джон Лебок – английски политик, естественик и философ. Джон Лебок е ученик на Дарвин. Автор е на \"Предисторически времена\", \"Произходът на цивилизацията\", \"Произход и метаморфози на насекомите\" и др.\r\n1777 г.\r\nРоден е Карл Фридрих Гаус - германски астроном и математик с фундаментален принос в астрономията и геодезията. Учи в Гьотингенския университет (1795 –1798 г. ). Работи като доцент в Брауншвайг (1799 г.) и ръководител на катедрата по математика и астрономия (1807 г. ) в Гьотингенския университет, директор на Гьотингенската астрономична обсерватория до края на живота си. Оказва голямо влияние върху развитието на висшата алгебра, теорията на числата, диференциалната геометрия, теорията на притеглянето, класическата теория на привличането и магнетизма, геодезията, цели области от теоретичната астрономия.\r\n1764 г.\r\nРоден е Григорий Иванович Угрюмов - руски живописец. Завършва Петербургската художествена академия (1785 г.) и Художествената академия в Рим (1785-1790). От 1791 г. преподава в Художествената академия в Санкт Петербург. Академик е от 1797 г., професор е от 1800 г., ректор е на университета в Краков от 1820 г. За творчеството му са характерни условната театралност, присъща на живописта на класицизма, индивидуализация на персонажите. Оказва влияние върху руската живопис, в която основна тема става историческото минало на руския народ.\r\n1310 г.\r\nРоден е Казимир III Велики – полски крал (от 1333 г.), последният от династията Пясти. Казимир III Велики издава Вислицко-Петроковските статути (1346 – 1347 г.), които отразяват създаването на съсловната монархия в Полша. Той създава самостоятелни висши съдилища “на немското право” и забранява на полските градове да търсят юридическа помощ в чужбина. От 1337 г. до 1346 г. провежда парична реформа , която стабилизира цените и подпомага развитието на търговията. Прекратява борбата с Тевтонския орден, като му отстъпва Източното Поморие и успява да върне на Полша Куявия (1343 г.). С помощта на Унгария и Чехия (1349 – 1352 г.) завладява Галицка Рус, а след това и част от Волиния. По негово време е открит Краковският университет (1364 г.).На тази дата умират:\r\n1983 г.\r\nУмира Мъди Уотърс (псевдоним на Маккинли Морганфийлд) - един от най-големите майстори на американския блус, духовен баща на поколения млади рокмузиканти от Англия и САЩ. Израства в делтата на Мисисипи, където получава прякора си “Мъди” (кален, изцапан). Още като младеж става известен в цялата област с изпълненията си на автентични блусове. Открит е през 1941 г. от Алън Ломакс. Две години по-късно се отправя към Чикаго, а през 1948 г. фирмата “Chess Records” осъществява първите му записи. През 40-те и 50-те години се утвърждава като изпълнител на т. нар. “електрифициран блус”. Уотърс подпомага много изпълнители, сред които са Бо Дидли, Ч. Бери и Хаулин Улф. През 1958 г. осъществява първото си задгранично турне, което става причина за засилен интерес към блуса, довел до появата на много английски рокгрупи в началото на 60-те години. През 1970 г. е удостоен с 6 награди “Грами” и участва във филма на Мартин Скорсизи “Последният валс”. Концертира до края на живота си (последните години с Джони Уинтър).\r\n1945 г.\r\nУмира Адолф Хитлер (истинска фамилия: Шиклгрубер - Schicklgruber)- германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933-1934 г. той е министър-председател на Германия, а през 1934-1945 г. е министър-председател и държавен глава. Обявен е за главен военен престъпник след Втората световна война. Произхожда от семейството на дребен митнически чиновник в Австро-Унгария. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партия начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на 5 години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30.06.1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавни синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. Експанзионистичната политика на Хитлер в Рейнска област (1936 г.), Австрия (1938 г.) и Полша (1939 г.), пактът “Молотов - Рибентроп” (23.08.1939 г.), т. нар. Тристранен пакт (27.09.1940 г.), целящ установяване на световно господство, довеждат до разпалването на Втората световна война. По време на войната завладява почти цяла Европа и налага навсякъде с терор и насилие нацистката идеология. С цената на много жертви съюзните държави побеждават Германия и ликвидират нацизма. В края на войната Хитлер се самоубива.\r\n1923 г.\r\nУмира Луи Пол Мари Леже - френски славист, почетен член на БАН (1884 г.), член на АН в Петербург, Белград, Букурещ и др. Завършва право в Париж. Преподава курс по славянски литератури в Сорбоната, след това в \"Колеж дьо Франс\". През 1868 г. защитава докторската си дисертация \"Св. св. Кирил и Методий\". След Средногорското въстание и Баташкото клане (1876 г.) пише редица статии във вестници и списания в защита на българите. През 1882 г. посещава България. Впечатленията си от това пътуване излага в книгата \"Сава, Дунав и Балканите\"(1883 г.). През 1885 г. заема катедрата по славянски езици и литература в \"Колеж дьо Франс\". Първите му лекции са посветени на България до времето на Пазвантооглу. Превежда на френски език автобиографията на Софроний Врачански. Някои от многобройните му трудове са \"Славянски свят\" (1873), \"Славянски проучвания\" (1875), \"Нови славянски проучвания\" (в 2 ч. - 1880 и 1896), \"Руси и славяни\" (в 3 ч. - 1890, 1896 и 1899), \"Турци и гърци против българите в Македония\" (1904), \"Сърби, хървати и българи\" (1913) и др.\r\n1883 г. \r\nУмира Едуар Мане - френски художник и гравьор. От 1850 г. до 1856 г. учи при П. Кутюр в Парижкото училище за изящни изкуства. Формира се като художник под влиянието на старите майстори и художниците на ХIХ в. В по-голямата си част творчеството му е близко до реалистичните тенденции във френската живопис, а най-добрите му картини са изображения на представители на френската интелигенция, негови приятели и близки, на деца, на характерни типове от различни обществени слоеве. Въпреки това, за разлика от други водещи френски художници от средата на ХIХ в. (Домие, Курбе, Миле), творчеството му не е обърнато към обществените противоречия и живота на народа.\r\n1847 г.\r\nУмира Йохан Карл Австрийски – австрийски пълководец и военен теоретик, ерцхерцог, херцог Тешенски, фелдмаршал. Йохан Карл Австрийски участва във войните с Франция (1792 - 1809 г.). Командва австрийска Рейнска армия (1796 – 1799 г.), която няколко пъти разбива френските войски на генерал Ж. Моро и ген. Ж. Жордан. След разгрома на австрийските войски при Улм и Аустерлиц (1805 г.) е назначен за военен министър и реорганизира австрийската армия (1806 – 1808 г.). Разработва нови устави, като отразява опита от войните на Франция, организира преподготовка на войските и осигурява материални средства за война с Франция. През 1809 г. е назначен за главнокомандващ на Австро-френската война . Армията му е разбита в Регенсбургското сражение на 23 април. В решаващото сражение при Ваграм австрийската армия е разбита, но Карл Австрийски успява да изтегли главните й сили в Бохемия, като я спасява от пълен разгром. След сключване на Виенския мир (1809 г.) е уволнен. В своите теоретични трудове дава предимство на стремителните действия и решителните удари срещу противника, с цел успешно завършване на войната за кратко време. Действията му на пълководец са известни в историята на военното изкуство като “Тактика с оглеждане”.", "date": "2018.04.30", "title": "Денят 30 април в световната история"}
{"url": "http://www.focus-news.net/news/2018/04/30/2516482/politicoeu-frantsiya-izmesti-velikobritaniya-kato-spetsialniya-priyatel-na-sasht.html", "text": "Еманюел Макрон беше във Вашингтон. Там изкара весело времето си в компанията на Доналд Тръмп и изнесе реч в американския Конгрес, която беше толкова добра, че накара много американци да си мечтаят той да е президент на САЩ – и не само, защото говори по-добър английски. (Би било справедливо да отбележим, че всъщност Макрон говори най-добрия английски от всеки държавен глава на Франция от Наполеон III насам). европейската редакция на Politico Агенция „Фокус“ \r\nАмериканските почитатели на Макрон са предимно демократи, на които им липсва сносен лидер. При все това, впечатляващо е за гостуващ президент да прихване забележима част от фантазията на американците, по начина по който го направи Еманюел Макрон. Неговите харизма и чар са подсилени от контрастиращия го президент Доналд Тръмп. Но въздействието на Макрон е в резултат на признанието че той – като президент на Франция – е лицето на истинската „специална връзка“ във външната политика на САЩ.\r\nСАЩ дълго се наслаждаваха – ако този глагол може да опише турбуленцията и хармонията – на връзка с еквивалент по сила в лицето на Франция. Колкото и Великобритания да настоява за друго, партньорството ѝ със САЩ изглежда, че извървя своя път и, както британците биха го описали, вече е тотално съсипано.\r\nСАЩ и Франция си приличат повече, отколкото те самите си позволяват да признаят. Те споделят републиканска история и концепция за правата на човека, която е универсална и неетноцентрична. Френският елит, както и американският – за разлика от британския – е безсрамно националистически настроен.  „Франция идва от дебрите на времето“, пише Шарл дьо Гол в своите „Спомени на надежда“. „Тя променя и в същото време остава себе си през вековете.“ Френският национализъм, както американският, споделя две постоянни теми, които се блъскат една в друга: тази на оптимизма и тази на страха от залязване.\r\nВ последно време, песимистичната линия излезе на преден план и в двете държави, давайки възход на сблъсък между политическата умереност и популизма, гражданската традиция и иконоборството. Някои биха казали, че Макрон, с всичкия си блясък и образованост, беше не по-малко популист в процеса на своето политическо изгряване от Тръмп – което е и причината, на пръв поглед, двамата да се разбират. Макрон със сигурност изглежда, че иска да направи Франция велика отново.\r\nФранция е честният, понякога остър, демократичен съюзник на САЩ, със своето незаменимо чувство на изключителност. Тя не се смалява от несъгласието със световната супер сила, нито пък приема, че начините на САЩ са по-добри от тези на Франция. Разликите между двете често са базирани върху принципи, но могат да бъдат и стилистични и символични. Винаги е имало потайно възхищение във Вашингтон за френския инат и чувството на комфорт, когато французите се захванат с политическа кампания, военна интервенция или война.\r\nСъюзник, който е съгласен с теб след малко убеждение е не по-малко безполезен от такъв, който се съгласява послушателно. И няма никакво съмнение, че в големите въпроси поставени пред нашето време – ислямският терор, бъдещето на Западната цивилизация и хегемонистичните претенции на Китай – САЩ и Франция са на една и съща страна, съюзници за бъдещето. Йонислав Дочев", "date": "2018.04.30", "title": "Politico.eu: Франция измести Великобритания като „специалния приятел“ на САЩ"}
{"url": "http://www.focus-news.net/news/2018/04/30/2516481/plovdiv-opasnost-ot-padashti-kamani-ima-po-patishtata-asenovgrad-smolyan.html", "text": "Опасност от падащи камъни има по пътищата Асеновград-Смолян. Това каза за Радио „Фокус“ – Пловдив дежурен от областно пътно управление. През последното денонощие не са постъпвали сигнали за по-сериозни пътни инциденти. Пътищата в Пловдивска област са сухи и нормално проходими. До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч, поради ремонтни дейности. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Движението по пътя Белица-Загражден-Давидково, в участъка от км 13 до км 18, е ограничено за всички МПС. Причината е компрометирана пътна настилка.\r\nТрафикът на територията на град Пловдив е интензивен към този час на деня. Задръствания се образуват по булевардите „Цар Борис III Обединител“, „Васил Априлов“, „Христо Ботев“ и „Пещерско шосе“.\r\nВесела КРЪСТЕВА", "date": "2018.04.30", "title": "Пловдив: Опасност от падащи камъни има по пътищата Асеновград-Смолян"}
{"url": "http://www.focus-news.net/news/2018/04/30/2516483/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с подмяна на сградно водопроводно отклонение на ул. „Ангел Маджаров“ кв. „Челопечене“ се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nул. „Стари Искър“, ул. „Лаката“, ул. „Ангел Маджаров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nНа 30 април 2018 г. (понеделник), във връзка с извършване на строително-монтажни работи на ул. „Каменица“, вилна зона „Горна баня“, се налага спиране на водоподаването от 08:00 до 18:00 часа на клиентите на „Софийска вода”, живеещи в района на:\r\nпо ул. „Каменица“ от ул. „Димитър Шишманов“ до ул. „Еделвайс“\r\nпо ул. „Еделвайс“ от ул. „Каменица“ до ул. „Димитър Шишманов“ и ул. „Славянка“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов“ ъгъла с ул. „Каменица“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/30/2516484/sliven-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ГЕРБ – Сливен продължават срещите си с граждани и през месец април. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен.\r\nЕто графика на общинските съветници от ГЕРБ – Сливен: \r\nДнес от 9.30 до 16.30 часа приемни ще проведат  Георги Стоянов и Здравко Костадинов\r\nПриемните се провеждат в офиса на ГЕРБ-Сливен, намиращ се на адрес: ул. \"Цар Освободител\" № 17. \r\nПредварително записване - на тел. 044/63 32 23.", "date": "2018.04.30", "title": "Сливен: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2018/04/30/2516487/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nВднес, приемни ще имат:\r\nДаниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А;\r\nСпартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5;\r\nВихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5;\r\nВера Тоскова, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nАлександър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2;\r\nАтанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А;\r\nЕли Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nВ сряда, 2 май, приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nГеорги Василев, от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 3 май, общинските съветници от ГЕРБ в Пловдив ще проведат приемни с гражданите, както следва:\r\nПетър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nДамян Петров, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков, от 17:30 до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов, от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.04.30", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/04/30/2516486/dobrich-remontni-deynosti-se-izvarshvat-po-tri-patni-otsechki-v-oblastta.html", "text": "Ремонтни дейности на асфалтова настилка се извършват по три пътни отсечки в областта. Няма въведена временна организация на движението на автомобили, но движението на превозни средства трябва да бъде с повишено внимание, съветват от Агенция „Пътна инфраструктура“, предаде кореспондентът на Радио „Фокус” – Варна. До 30 април движението по път  II-29 Генерал Тошево – Кардам се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Същите са условията за пътуване по направлението Варна – Добрич и по Околовръстният път на областния център. Ремонтните дейности продължават до 30 май. В Добрич времето е слънчево и ясно, духа умерен вятър, температурата на въздуха е около 12 градуса. \r\nЖулиета НИКОЛОВА", "date": "2018.04.30", "title": "Добрич: Ремонтни дейности се извършват по три пътни отсечки в областта"}
{"url": "http://www.focus-news.net/news/2018/04/30/2516470/evrodeputatat-petar-kurumbashev-shte-uchastva-v-diskusiya-za-pravilata-za-dostap-do-mezhdunarodniya-pazar-na-avtobusni-prevozi.html", "text": "Дискусия относно предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“ ще се проведе от 11:00 часа в хотел „Вега“ в София. Участие в нея ще вземе Петър Курумбашев, член на Делегацията на българските социалисти в Европейския парламент, който е и единственият български евродепутат, член на Комисията по транспорт и туризъм в ЕП (ТРАН). Това съобщиха от пресофиса на Петър Курумбашев.\r\nОрганизатори на събитието са Петър Мутафчиев, бивш министър на транспорта и председател на Съвета по транспорт към НС на БСП, Георги Свиленски, народен представител и зам.-председател на Комисията по транспорт, информационни технологии и съобщения, Форум за балкански транспорт и инфраструктура (ФБТИ),\r\nС промените се предлага либерализация на международния превоз на пътници, което показва липсата на последователност на Европейската комисия по отношение на законодателството, касаещо международните превози, в контекста на първия и втория \"Пакет за мобилност\".\r\nТази промяна ще повлияе на сектора на автобусния превоз на пътници в България и именно затова целта на дискусията е да бъде обсъден този проблем със засегнатите страни.", "date": "2018.04.30", "title": "Евродепутатът Петър Курумбашев ще участва в дискусия за правилата за достъп до международния пазар на автобусни превози"}
{"url": "http://www.focus-news.net/news/2018/04/30/2516488/dobrich-prodalzhavat-deynostite-po-proekta-na-obshtinata-za-obnovyavane-na-vodniya-sektor-v-grada.html", "text": "Продължават дейностите по проекта на Общината за обновяване на водния сектор в град, работи се по много направления в Добрич. На 01.05.2018 г. връзка ще се прави на ул. „Теменуга“ с ул. „Христо Ботев“, като водата в района ще бъде спряна от 8.00 часа до изграждането на връзката в рамките на деня, съобщават от общинската администрация. В периода 28 април – 5 май в рамките на Интегриран проект за подобряване на водния сектор - ЛОТ 3, ще се работи по улиците: „Първомайска“, „Река Чая“, „Балкан“, „Иван Георгиев“, връзка на ул. „Хр. Ботев“ и ул. „Б. Огнянов“, ул. „Д. Ковачев“ от „Хр. Ботев“ до „Ясна Поляна“, връзка на ул. „Теменуга“ и „Хр. Ботев“, ул. „Цар Освободител“, ул. „Димитър Ковачев“, ул. „Никола Петков“, хидравлични проби на част от „Н. Петков“ от у-ще „Д. Габе“ до ул. „Ст. Стамболов“, ул. „Никола Петков“, ул. „Детелина“, връзка на ул. „Ружа“ с ул. „Цар Освободител“, връзка ул. „Роза“ с ул. „Цар Освободител“, ул. „Лом“. На сайта на Община град Добрич всеки ден се публикува актуална информация за дейностите в рамките на проекта.", "date": "2018.04.30", "title": "Добрич: Продължават дейностите по проекта на Общината за обновяване на водния сектор в града"}
{"url": "http://www.focus-news.net/news/2018/04/30/2516489/burgas-uchastakat-pomorie-aheloy-e-v-remont-izpolzvat-se-alternativnite-marshruti.html", "text": "С нормална интензивност се осъществява движението на моторни превозни средства в областта. Това каза за Радио „Фокус“ – Бургас дежурният в Областно пътно управление. Пътищата са сухи и нормално проходими. Няма ограничения на видимостта.\r\nИзвършват се ремонтни дейности на пътя  Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18.06.2018г.\r\nНатоварен е трафикът в града в първия работен ден от седмицата. Интензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nВеселина НИКОЛОВА", "date": "2018.04.30", "title": "Бургас: Участъкът Поморие-Ахелой е в ремонт, използват се алтернативните маршрути"}
{"url": "http://www.focus-news.net/news/2018/04/30/2516490/dobrich-nov-spektakal-predstavya-teatralna-studiya-zornitsa-pri-narodno-chitalishte-yordan-yovkov-1870-godina.html", "text": "Нов спектакъл представя Театрална студия „Зорница“ при Народно читалище „Йордан Йовков – 1870 година“. Това съобщи Димитър Стефанов, експерт „Връзки с обществеността“ в читалището, предаде кореспондентът на Радио „Фокус” – Варна. След като няколко месеца зрителите се наслаждаваха на постановката „Любовта е…“ по текстове на Валери Петров, сега публиката има възможност да оцени таланта и на младшата група на Театралната студия. Днес малките актьори ще представят премиерно спектакъла „Приказките на Росито“ по текстове на Драгни Драгнев. Предвидени са две представления в зала „Зорница“ – от 11.00 и от 18.00 часа. Постановката е на Ема Георгиева, която е и ръководител на Театралната студия, музикално оформление е на Николай Иванов, сценографията – на Румяна Стоянова. След премиерата се очаква спектакълът да гостува през месец май и в детските градини в град Добрич.\r\nЖулиета НИКОЛОВА", "date": "2018.04.30", "title": "Добрич: Нов спектакъл представя Театрална студия „Зорница“ при Народно читалище „Йордан Йовков – 1870 година“"}
{"url": "http://www.focus-news.net/news/2018/04/30/2516485/prokuror-rumyana-arnaudova-bivshi-bolnichni-direktori-e-vazmozhno-da-popadnat-pod-pritsela-na-prokuraturata.html", "text": "Бивши болнични директори е възможно да попаднат под прицела на прокуратурата. Това заяви в предаването \"Здравей, България\" по Нова телевизия говорителят на главния прокурор във връзка с новата серия от 13 болници, разследвани за безстопанственост.\r\nРумяна Арнаудова уточни, че вече са проверени 329 договора. Навсякъде е установен порочния модел „болница в болница”, който облагодетелства частниците за сметка на здравните ни осигуровки.\r\n„Ще бъдат разследвани всички договори, които са сключвани в инкриминирания период от време. Считаме, че освен незаконосъобразно сключени договори за съвместна дейност, наем на апаратура и други, е напълно възможно да са сключени и явно неизгодни сделки. Част от разследването ще бъде и дейността на длъжностните лица от съответното министерство и съответната регионална здравна каса, които са дали разрешение за осъществяване на медицинска дейност в нарушение на закона”, обясни в Арнаудова.\r\nТя припомни, че още през месец декември прокуратурата е разпоредила проверки заради модела „болница в болницата”. Така в рамките на няколко месеца са извършени проверките на 329-те договора, които са сключени от общински и държавни заведения. В голямата си част те са незаконосъобразни, поясни Арнаудова.\r\n„Повече от 13 болници уличихме в престъпна дейност, която има користни намерения. Стига се до там, че общинското или държавно лечебно заведение е на ръба на фалита. За това пък частните, които са се настанили в тези болнични заведения, печелят пари и дори източват Здравната каса. Пациентите пък не получават по-качествена услуга”, каза още Румяна Арнаудова.\r\nИма сключени договори още през 2012 г. Има и деяния, извършени през 2014 и 2015-а.\r\nБившият заместник-здравен министър Мирослав Ненков коментира от своя страна, че въпросният порочен модел има гръб по високите етажи на властта.", "date": "2018.04.30", "title": "Прокурор Румяна Арнаудова: Бивши болнични директори е възможно да попаднат под прицела на прокуратурата"}
{"url": "http://www.focus-news.net/news/2018/04/30/2516494/pazardzhik-narodniyat-predstavitel-ot-gerb-desislava-kostadinova-shte-provede-priemna-za-grazhdani.html", "text": "Народният представител от ГЕРБ Десислава Костадинова ще проведе приемна за граждани, съобщиха за Радио „Фокус“ – Пазарджик от пресцентъра на ПП ГЕРБ - Пазарджик. Депутатът ще приема граждани в офиса на ГЕРБ на ул. „Екзарх Йосиф“ 15 в Пазарджик от 16.00 до 18.00 часа.", "date": "2018.04.30", "title": "Пазарджик: Народният представител от ГЕРБ Десислава Костадинова ще проведе приемна за граждани"}
{"url": "http://www.focus-news.net/news/2018/04/30/2516493/veliko-tarnovo-intenziven-e-trafikat-v-grada-dve-ulitsi-v-starata-chast-na-grada-ostavat-zatvoreni.html", "text": "Интензивен е трафикът в старата столица в началото на работния ден. Настилките са сухи, времето – ясно и слънчево. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът и покрай по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.04.30", "title": "Велико Търново: Интензивен е трафикът в града, две улици в старата част на града остават затворени"}
{"url": "http://www.focus-news.net/news/2018/04/30/2516492/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.04.30", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/04/30/2516496/varna-remontnite-deynosti-po-avtomagistrala-hemus-v-uchastaka-povelyanovo-varna-prodalzhavat.html", "text": "Движението по автомагистрала \"Хемус\" от км 407+000 Повеляново до км 425+500 Варна се осъществява с повишено внимание поради частични ремонтни дейности на асфалтовата настилка, предаде репортер на Радио „Фокус“ – Варна. Движението се осъществява съобразно създадената организация за движение. Ремонтните дейности започват от Повеляново посока Варна в южното платно и продължават посока Варна – Повеляново в северното северно платно. Пътните настилки в областта са сухи, но на места е мъгливо или с ниска слоеста облачност. По АМ „Черно море“ Варна-Бургас движението от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“. По данни на Агенция „Пътна инфраструктура“ по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Движението се осъществява по  обходен маршрут: Кичево – Оброчище. Движението в участъка от км 125+000 до км 165+000 се осъществява с повишено внимание, поради монтаж на ограничителни системи. Движението е в свободната лента, съобразно създадената организация на движение. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка.", "date": "2018.04.30", "title": "Варна: Ремонтните дейности по автомагистрала „Хемус“ в участъка Повеляново – Варна продължават"}
{"url": "http://www.focus-news.net/news/2018/04/30/2516491/the-local-germaniya-frantsiya-i-germaniya-obeshtaha-da-predstavyat-plan-za-reformi-v-evrozonata-do-yuni.html", "text": "Германия и Франция обещаха да представят общ план за реформи в еврозоната навреме за лидерската среща на върха на Европейския съюз през юни, въпреки големите си различия бъдещето на Съюза, пише германската редакция на електронното издание The Local.\r\n„Вярваме, че ще успеем да намерим компромис между Франция и Германия за следващия съвет през юни“, заяви министърът на финансите на Франция Бруно льо Мейр на съвместна пресконференция с германския си колега Олаф Шолц.\r\n„Много е важно Франция и Германия да се споразумеят по спорните въпроси“, заяви от своя страна Шолц, като потвърди, че ще има общ план за реформи въпреки широкоразпространените твърдения, че големите различия между двете най-големи икономики в Съюза ще попречат на това.\r\nЛьо Мейр „ще ме посети в Берлин и това ще бъде среща, на която ще работим усилено“, подчерта бившият кмет на Хамбург след разговорите в София.\r\nТой добави: „Ако погледнете графика ще видите, че тази среща е изключително нужна, за да успеем накрая“.\r\nСлед инициативата на френския президент Еманюел Макрон, европейските лидери обещаха да представят план за реформи на срещата на върха през юни, като според Франция те са нужни за рестартиране на Европа след временния неуспех с Брекзит.\r\nВъзобновеното обещание за франко-германски план идва въпреки съпротивата на Германия да следва идеите на Макрон, идваща от политическите съюзници на германския канцлер Ангела Меркел, пише изданието.\r\nФинансовите министри от еврозоната обсъждат предложенията от месеци, припомня The Local, но засега разговорите не са довели  до конкретни резултати.\r\nГолемите амбиции на Макрон вече са значително орязани, като идеите за финансов министър на еврозоната и създаване на европейски валутен фонд вече бяха отхвърлени от страните членки, отбелязва електронното издание. Вместо това еврократите се фокусираха върху задълбочаване на банковия съюз на Блока, с надежда да се основе официално европейска депозитно-застрахователна схема, която да бъде приложена в дългосрочен план.\r\nПреговарящите опитват също да съставят план за основаване на кризисен фонд на ЕС, който да предоставя помощ на страни, които имат нужда от икономически реформи, обяснява The Local.\r\n“Истината е, че времето започва да изтича“, заяви вицепредседателят на Европейската комисия Валдис Дамбровскис, като призова за постигане на компромис.\r\nПревод и редакция:", "date": "2018.04.30", "title": "The Local (Германия): Франция и Германия обещаха да представят план за реформи в еврозоната до юни"}
{"url": "http://www.focus-news.net/news/2018/04/30/2516495/sport-ludorogets-e-shampion-na-balgariya-za-sedmi-poreden-pat.html", "text": "Лудогорец (Разград) спечели седма поредна титла на България, след като победи Верея (Стара Загора) с 3:0 като гост, а ЦСКА загуби от Ботев в Пловдив с 1:2. Така четири кръга преди края разградчани имат 13 точки преднина пред червените и са недостижими на върха в класирането. В следващия кръг Лудогорец гостува на ЦСКА на Националния стадион „Васил Левски“ в мач без значение за крайното класиране. Зелените ще получат титлата на 12 май, когато на „Лудогорец Арена“ ще гостува Левски.", "date": "2018.04.30", "title": "Спорт: Лудорогец е шампион на България за седми пореден път"}
{"url": "http://www.focus-news.net/news/2018/04/30/2516497/veliko-tarnovo-vremenna-organizatsiya-na-dvizhenieto-shte-bade-vavedena-v-grada.html", "text": "Временна организация на движението ще бъде въведена във Велико Търново. Това съобщиха от пресцентъра на Община Велико Търново.\r\nВъв връзка с честване празника на СУ \"Вела Благоева\" и провеждането на празнично шествие ще бъде въведена следната временна организация на движение за МПС:\r\n- за времето от 10.00 до 11.00 (или до приключване на събитието) ще бъдат затваряни за движение последователно улици и улични участъци, както следва: от източната страна на училищният двор - ул. \"Деньо Чоканов\"-ул. \"Иларион Драгостинов\"-ул. \"Георги Живков\"-ул. „Константин Паница\"-западен вход на училищният двор.\r\nВ горепосоченият период ще бъде пропускано движението на автобусите от градският транспорт с номера 13 и 20, като водачите на автобусите са предупредени за бавно и безопасно преминаване покрай участниците в шествието", "date": "2018.04.30", "title": "Велико Търново: Временна организация на движението ще бъде въведена в града"}
{"url": "http://www.focus-news.net/news/2018/04/30/2516498/gabrovo-izsichane-na-hrasti-i-oformyane-na-okopi-teche-v-uchastak-ot-patya-mezhdu-selo-bogatovo-i-sevlievo.html", "text": "Изсичане на храсти, оформяне на окопи и подравняване на банкети тече в участък от пътя между село Богатово и Севлиево. Нека водачите карат внимателно в участъка от км 2+000 до км 4+777. От Областно пътно управление – Габрово уточниха за Радио „Фокус“ - Велико Търново, че дейностите трябва да приключат до края на настоящата работна седмица. Движението в региона е интензивно в началото на деня. Настилките са предимно сухи, в по-усойните места – мокри. Времето е ясно, без облаци и мъгли. Частично мокър е пътят в района на прохода Шипка. Там все още е в сила забраната за товарни автомобили над 12 тона. Други нови ограничения в областта няма. Полицейски екипи следят правилното протичане на движението, като патрулите са разположени в критичните участъци от първокласната и второкласна мрежа в областта. В едната лента се пренасочва трафика в отсечка от път II-44 между Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. В едната лента се осъществява движението и по пътя между Драгановци и Габрово, където в участъка от км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.\r\nЛуиза ТРАНЧЕВА", "date": "2018.04.30", "title": "Габрово: Изсичане на храсти и оформяне на окопи тече в участък от пътя между село Богатово и Севлиево"}
{"url": "http://www.focus-news.net/news/2018/04/30/2516501/pernik-deputatite-ot-gerb-krasimir-velchev-i-d-r-aleksandar-aleksandrov-organizirat-priemen-den.html", "text": "Народните представители от ГЕРБ-Перник Красимир Велчев и д-р Александър Александров организират приемен ден за граждани. Това съобщиха от пресцентъра на партията. \r\nСрещата ще проведе от 10.00 ч. в централния офис на политическата сила в Перник, на ул. „Търговска“ 30.\r\nЗаписвания на място или на тел. 0884 80 05 30.", "date": "2018.04.30", "title": "Перник: Депутатите от ГЕРБ Красимир Велчев и д-р Александър Александров организират приемен ден"}
{"url": "http://www.focus-news.net/news/2018/04/30/2516499/ministar-ekaterina-zaharieva-na-sreshtata-na-ministrite-na-vanshnite-raboti-ot-nato-nyamashe-palno-saglasie-za-priemaneto-na-bosna-i-hertsegovina-v-aliansa.html", "text": "На срещата на министрите на външните работи от НАТО нямаше пълно съгласие за приемането на Босна и Херцеговина в Алианса. Това каза вицепремиерът и министър на външните работи Екатерина Захариева в „Денят започва“ по БНТ  за срещата на министрите на външните работи на страните-членки на НАТО в Брюксел и във връзка с приемането на Босна и Херцеговина и Грузия в НАТО. „Не бяхме единодушни по тази тема. Истината е, че тези решения се взимат с пълно съгласие в НАТО. Предстои среща на върха през юли. Надявам се тогава вече да успеем да постигнем напредък. Единодушието беше, че политиката на отворените врати трябва да се запази. Въпросът е кога да се активизират тези планове. България и голяма част от съюзниците в НАТО считат, че е дошло време и има напредък по изпълнение на ангажиментите от Талин, които са от 2011 г. от Босна и Херцеговина, които са за описване и картографиране на военните имоти“, заяви Захариева. Тя отчете обаче, че от Босна и Херцеговина не са изпълнили все още всичко. По отношение на Грузия, Захариева посочи, че страната изключително добре изпълнява препоръките на Алианса. „На срещата юли месец трябва съвсем ясно да се подчертае това, т.е. добрият напредък, който Грузия има“, допълни министърът. Тя обърна внимание, че не е имало пълно съгласие. \r\nПо отношение на Република Македония изразихме напредък всички да има напредък с преговорите с Гърция по отнoшение на въпроса с името, така че да може когато това се реши да се пристъпи към следващия етап.", "date": "2018.04.30", "title": "Министър Екатерина Захариева: На срещата на министрите на външните работи от НАТО нямаше пълно съгласие за приемането на Босна и Херцеговина в Алианса"}
{"url": "http://www.focus-news.net/news/2018/04/30/2516472/sofiya-shte-se-provede-preskonferentsiya-vav-vrazka-s-organizirana-ot-komisiyata-za-zashtita-na-potrebitelite-savmestno-s-ministerstvoto-na-ikonomikata-konferentsiya.html", "text": "Днес ще се състои пресконференция във връзка с организираната от Комисията за защита на потребителите, съвместно с Министерството на икономиката конференция на тема: „Потребителското право и политика за защита на потребителите днес. Можем ли да се справим по-добре?“. Това съобщиха от пресцентъра на КЗП.\r\nКонференцията е част от събитията в рамките на Българското Председателство на Съвета на ЕС. Посветена е на новия законодателен пакет на Европейската комисия „Нова сделка с потребителите“, който ще бъде представен от европейския комисар по въпросите на правосъдието, потребителите и равнопоставеността между половете – Вера Йоурова. \r\nПресконференцията ще се проведе от 10.00 ч. в Международния пресцентър на Председателството в Националния дворец на културата. В нея ще вземат участие еврокомисарят Вера Йоурова, министърът на икономиката Емил Караниколов, председателят на Комисия за защита на потребителите Димитър Маргаритов и др.", "date": "2018.04.30", "title": "София: Ще се проведе пресконференция във връзка с организирана от Комисията за защита на потребителите съвместно с Министерството на икономиката конференция"}
{"url": "http://www.focus-news.net/news/2018/04/30/2516500/dobrich-zapochvat-regulyarnite-obrabotki-sreshtu-karlezhi.html", "text": "Ежегодно дезакаризацията на територията на Община град Добрич стартира в края на месец Април или началото на месец Май. И тази година Община град Добрич има сключен договор за „Дезакаризация, дератизация, дезинфекция и дезинсекция на зелени площи и обекти общинска собственост“. Това съобщиха от пресцентъра на Общината.\r\nВ тази връзка Община град Добрич информира гражданите, че днес и на 1 май 2018 г. започват регулярните обработки срещу кърлежи в Централната градска част, около детски площадки и Градски Парк „Свети Георги“. Обработките ще стартират в утринните часове след 530 - 7 00 часа. За да бъдат успешни обработките е необходимо благоприятни климатични условия, т.е. да не вали дъжд, да няма вятър и силно овлажнена растителност, при наличие на тези обстоятелства обработките ще бъдат отложени за дни с подходящи условия.\r\nНа обработените места ще бъдат поставяни указателни табели съдържащи информация за часа на обработката, използвания препарат, карантинния срок и телефон за връзка с изпълнителя.\r\nВъпреки всички мерки предприемани от Община град Добрич е необходимо гражданите също да предприемат превантивни мерки за своята безопасност при разходка сред тревисти и гористи местности. При случай на ухапване, избягвайте отстраняването на кърлежи в домашни условия, незабавно потърсете лекарска помощ от домашен лекар или „Бърза помощ“.", "date": "2018.04.30", "title": "Добрич: Започват регулярните обработки срещу кърлежи"}
{"url": "http://www.focus-news.net/news/2018/04/30/2516502/razgrad-oblastnata-komisiya-po-bezopasnost-na-dvizhenieto-po-patishtata-shte-provede-zasedanie-v-grada.html", "text": "Областната комисия по безопасност на движението по пътищата заседава от 10.30 часа в Областна администрация - Разград. Това съобщиха от пресцентъра на Областната администрация. На заседанието директорът на Областно пътно управление ще представи информация за напредъка при реализирането на спешни мерки за обезопасяване на движението по главен път Разград – Кубрат в участъка за село Стражец и по главен път Е-70 в село Ушинци. Ще бъдат обсъждани и предложения на кмета на Гецово да изграждане на велосипедна алея покрай главния път между Гецово и Разград, ремонт и рехабилитация на пътя Юпер – Бисерци, ремонт и рехабилитация на пътя Разград - Кубрат и участъка в землището на Каменово, ремонт и рехабилитация на пътя Разград – Самуил от разклона след Ушинци до село Самуил.", "date": "2018.04.30", "title": "Разград: Областната комисия по безопасност на движението по пътищата ще проведе заседание в града"}
{"url": "http://www.focus-news.net/news/2018/04/30/2516504/varna-prodalzhava-polaganeto-na-markirovka-v-tsentralnata-chast-na-grada.html", "text": "Продължава полагането на маркировка в централната част на Варна, предаде репортер на Радио „Фокус“ - Варна. Във връзка с въвеждането на „синя зона“ в град Варна в дните от днес до 2 май ще се полага хоризонтална маркировка по улиците „Козлодуй“, „Кап. Петко Войвода“, „Околчица“, „Кавала“,  „Солун“, „.Ал. Дякович“, „Девня“, „Калиакра“, „Шабла“, „Дунав“, „Крали Марко“, „Балик“, „Цариброд“ и „Карлово“. За времето от 7.00 часа до 19.30 часа паркирането в районите ще бъде забранено. Призовават се гражданите да преместят автомобилите си. Движението по бул. „Приморски“ в района на се осъществява двупосочно в едното платно. Ремонтът на бул. „Левски“ продължава. Във връзка с изпълнението на проекта за реконструкция и рехабилитация на канализационна мрежа в селищно образувание „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. „Янко Славчев“. Временна организация на движение е въведена и поради ремонтните дейности по реконструкция на ул. „Мара Тасева“ в кв. „Аспарухово“. Остава затворено едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“. Въведено е изменение и в движението от и към центъра на Аспарухово, което ще се осъществява двупосочно в съседното платно. Улица „Мара Тасева“ е затворена, като движението ще бъде пренасочвано по бул. „Народни будители“, който ще бъде отворен след строителството  на кръгово кръстовище.\r\nМилена СТОЕВА", "date": "2018.04.30", "title": "Варна: Продължава полагането на маркировка в централната част на града"}
{"url": "http://www.focus-news.net/news/2018/04/30/2516505/pregled-na-osnovnite-temi-v-burgaskiya-pechat.html", "text": "„Селски чешми в Странджа със съмнителна вода“ е водещото заглавие на регионалния ежедневник „Черноморски фар“. Водата от обществените чешми в няколко села в Странджа е със съмнително качество, сочат изследвания на РЗИ, проведени миналата седмица. Показателите, по които водата не отговаря на стандартите са вкус, цвят и мътност. По тази причина жителите в селата Пънчево, Белеврен, Бродилово и Фазаново трябва да са особено внимателни, пише още изданието. „Време е за „Флора“ и за селфита“ е друго заглавие от днешния брой на „Черноморски фар“. С поглед в бъдещето е тазгодишното мото на „Флора Бургас“. Кметът Димитър Николов официално откри изложението. 90 са изложителите, които представят новите тенденции в цветарството и градинарството.\r\n„Трети ден издирват изчезнал хижар в Руенско“ е друга тема от страниците на регионалния ежедневник. Интервюто в днешния брой е с доц. Димо Момчилов, а заглавието гласи: “Посетителите оценяват стойността на Акве Калиде“.", "date": "2018.04.30", "title": "Преглед на основните теми в бургаския печат"}
{"url": "http://www.focus-news.net/news/2018/04/30/2516508/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в областта, предаде репортер на Радио „Фокус“ - Шумен. Сред по-натоварените участъци са пътна връзка Белокопитово с автомагистрала „Хемус“, района на кръговото кръстовище при 7-ми км и кръговото кръстовище за кв. \"Макак\" по главен път София - Варна. \r\nСпокойно се пътува в посока Силистра. Пътните настилки са сухи, след падналите по- рано тази сутрин локални мъгли, видимостта вече се подобрява. Продължава работата по изграждане на пътна връзка при км 59 в село Осенец, движението в работния участък по пътя Русе – Разград – Шумен се осъществява в една лента. Затворена е лентата за движение в участъка в посока Разград – Русе. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.04.30", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/04/30/2516506/the-brussels-times-politseyskite-merki-sreshtu-propagandata-na-islyamska-darzhava-nyamat-vidim-efekt.html", "text": "Европол съобщи, че на пропагандната машина на „Ислямска държава“ е нанесен смъртоносен удар, благодарение на международна полицейска операция, започнала в сряда, пише електронното издание The Brussels Times.\r\nВъпреки това, историкът Питер Ван Остайен, експерт по арабския свят и „Ислямска държава“, заяви, че това е „силно преувеличение“ и че изобщо няма никакъв ефект.\r\n„Тази операция изглежда е нямала никакъв ефект. Няма никакви щети за „Амак“, каналът за комуникация на „Ислямска държава“, от сряда насам. Напротив, терористичната организация продължава да е много активна в „Телеграм“. Все още мога да вляза във всички обичайни канали“, заяви Ван Остайен пред Агенция „Белга“.\r\nТова е първият случай, в който Европол говори за операция срещу пропагандните канали на „Ислямска държава“, пише изданието. От там твърдят, че операцията е повлияла на капацитета на „Ислямска държава“ да излъчва терористична пропаганда.\r\nПитер ван Остайен не забелязва нещо да е постигнато реално. „Не знам какво се опитват да постигнат Европол, но аз лично не виждам никакъв ефект“.\r\nПревод и редакция:", "date": "2018.04.30", "title": "The Brussels Times: Полицейските мерки срещу пропагандата на „Ислямска държава“ „нямат видим ефект“"}
{"url": "http://www.focus-news.net/news/2018/04/30/2516503/ministar-biser-petkov-s-predsedatelya-na-krib-domuschiev-shte-se-sreshtnem-na-2-may-sledobed.html", "text": "С председателя на КРИБ Домусчиев ще се срещнем на 2 май следобед. Това каза министърът на труда и социалната политика Бисер Петков в разговор с Илиана Беновска в предаването “Беновска пита” по „Радио К2” и „Канал 3”, съобщиха от екипа на предаването.Помощите за майките студентки\r\nВодещата Илиана Беновска посрещна своя гост в студиото и зададе първия зрителски въпрос: „Защо спряхте помощите за майките студентки и ги направихте така, че само ромките да могат да се възползват, защото ако някога си работил, то вече не можеш да се възползваш от тази помощ? Единствените, които раждат и никога не са работили, са от малцинствата или са работили на черно. Всяка жена, след като стане майка, вече е в неравностойно положение и не е предпочитана от работодателите, защото не може да остава допълнително, не може да работи в събота и неделя и трябва да си води детето, ако е успяла да се дореди до ясла или детска градина и ако се разболее то, тя трябва да вземе болнични. Образованието може да е нейно ключово предимство и да й помогне да се реализира на пазара на труда след майчинството, но това вече не се стимулира от държавата. Има ли планове за стимулиране на раждаемостта и каква е политиката за многодетните майки?“.\r\nБисер Петков започна своя отговор с уточнението, че тази помощ за отглеждане на дете в семейна среда от майка, респективно осиновителка студентка не е спряна, тя продължава да е регламентирана в член 8.2 от Закона за семейните помощи. Той продължи, че през 2015 г. са били направени някои промени по отношение на нейното получаване, като са били завишени изискванията. Това се е случило, защото в първите няколко години след въвеждането ѝ през 2011 г. са били отбелязани злоупотреби, като формално записване за изучаване на висше образование с цел еднократното получаване на тази помощ и след това непродължаване на образованието. Социалният министър обясни, че това е целева помощ, която няма за цел да увеличи броя на следващите, а да компенсира липсата на друга защитна система за майките, които учат и трябва да отглеждат деца. В общия случай за осигурените лица това е обезщетението за отглеждане на малко дете, но поради това, че майките нямат осигурителен стаж те нямат право на това обезщетение. Затова е била въведена и въпросната помощ. „Така че помощта продължава да се отпуска, за миналата година общият брой на изплатените помощи е малко над 900 случая. Разбира се те са много по-малко от изплатените преди промените. Това показва, че мярката действа, тоест помощта отива наистина при майки студентки, които и учат, и раждат и отглеждат деца, това е нейното предназначение. Нейният размер е 2880 лева, става дума за еднократна помощ. Тя се определя със Закона за бюджета всяка година и новото е, че тя се изплаща двукратно на две части. Първата част е когато майката се запише, а вторият е при завършен семестър или завършено висше образование!“, обясни социалният министър. Вдовишките пенсии \r\nВодещата постави втория въпрос: „Докога в България ще се изплащат едва 26,5% вдовишки пенсии, в Европа те са от 40% до 70%? Няма такава държава, която не уважава вдовците! Премиерът Борисов ни обеща корекции?“. Бисер Петков направи уточнението, че тук не става дума за пенсия, а за добавка от пенсията на починалия съпруг или съпруга. Позната е и с наименованието вдовишка добавка, това са 26,5% от пенсията на починалия съпруг или съпруга на които има право преживелия съпруг или съпруга. Около 740 000 български пенсионери получават тази вдовишка добавка.\r\nБисер Петков подчерта, че процентите, за които говори зрителят или слушателят, са по отношение на наследствените пенсии, но те са друга категория, регламентирани са в КСО. Един от получателите на наследствени пенсии е преживелият съпруг или съпруга, заедно с децата, които са непълнолетни или учат и съответно в някои случаи и родителите на починалото осигурено лице. „Като искам да подчертая, че размерът на наследствената пенсия когато наследникът е един е съответно 50% от пенсията, която е определена съответно на пенсионера, а ако са двама наследници е 75%, при трима и повече 100%. Така че тук е важна разликата, в единия случай става дума за добавка от пенсията на починалия съпруг или съпруга, а процентите, за които се споменава във въпроса, са всъщност за наследствените пенсии! Всъщност преживелият съпруг или съпруга има право на наследствена пенсия от своя съпруг 5 години преди навършване на пенсионна възраст или ако е неработоспособен!“, обясни социалният министър. Той добави, че размерът на вдовишката добавка е бил повишен от 20% на 25,6% и в КСО са били разписани следващи стъпки за нейното повишение. Впоследствие обаче тези норми са били отменени и размерът е останал 26,5%.Ще има ли ново издание на Наръчник за пенсионера? \r\n„Следващият интересен въпрос за пенсионерите, Вашият предшественик Ивайло Калфин беше издал един Наръчник за пенсионера, не знам дали сте видял екземпляр от него. Хората се интересуват предстои ли осъвременяване и преиздаването му, като го квалифицират като много полезна книга?“, зададе следващия зрителски въпрос водещата Илиана Беновска. Бисер Петков отговори, че се радва да чуе тази оценка и обясни, че в неговата подготовка е участвал на предишната си длъжност в НСИ. Този наръчник е излязъл в края на 2015 г., когато са влезли в сила големите промени в КСО, свързани с плавното нарастване на възрастта за пенсиониране и изискуемия осигурителен стаж. Той е би съставен след допитване, проведено от „24 часа”. „Този въпрос, поставен от Ваш зрител, ме мотивира да се поинтересувам, да вляза във връзка с издателите, може би да осъвременим, да допълним въпросите и отговорите, които се съдържат в този наръчник, още повече, че от началото на 2019 г. влизат в сила някои други промени в пенсионното законодателство, така че подобен тип издания явно са полезни, имат своята читателска аудитория и следва да бъдат издавани и актуализирани!“, заяви социалният министър. \r\n„Накрая трябваше да Ви попитам каква обща инициатива можем да направим „Канал 3“, „Радио К2“ и МТСП, но може би това може да бъде една обща кратка инициатива да направим сега ние допитването до пенсионерите, какво ги интересува, за да го добавите към преиздаването на тази книга, съгласен ли сте?“, предложи водещата Илиана Беновска. Събеседникът ѝ се съгласи, той отбеляза, че това може да бъде обсъдено, защото всичко, което ще повиши информираността на пенсионерите за техните права, е полезно. \r\nБорбата с трудовите злополуки. \r\n„КНСБ традиционно отбеляза преди няколко дни Международния ден, посветен на безопасността и здравето на работното място, както и паметта на трудещите се в целия свят, които са загубили живота си вследствие на трудови злополуки или професионални болести и излезе с една статистика, предполагам, че сте я видели, според данни на КНСБ злополуките в България, включително и тези, завършили със смъртен случай, продължават да растат с обезпокоителни темпове. Кои са най-опасните сектори за работа в национален и международен мащаб и какви мерки трябва да се предприемат, за да бъде защитен животът и работното място на хората и тяхното здраве!“, постави водещата Илиана Беновска следващия въпрос. Бисер Петков заяви, че един от най-тягостните моменти в неговата работа е когато се получи известие за трудова злополука със смъртен изход. Той продължи, че за съжаление през миналата година има известно повишаване на броя на трудовите злополуки – 79 са трудовите злополуки на работното място със смъртен изход. В повечето случаи става дума за млади и трудоспособни хора, които оставят семейства и деца. „Това наистина е тягостно и всички, заедно с работодатели, синдикати, контролни органи обединяваме усилия да се подобряват условията на работа и съответно да се намалява броя на злополуките!“, заяви социалният министър. \r\nБисер Петков обясни, че когато интерпретираме данните трябва да вземем под внимание каква е степента на икономическата активност, защото когато икономиката се развива, тогава броят на осигурените лица е по-голям, а повишаването на броя на трудовите злополуки е в корелация с това. „Едва ли е успокоително, но коефициентът на честота, който измерва броя на трудовите злополуки спрямо общия брой на осигурените лица намалява!“, добави той. Отраслите с най-голям брой трудови злополуки са добивната промишленост и строителството. Затова и усилията на Инспекцията по труда са насочени към действен контрол върху работодателите, за да се подобряват условията за труд и да се спазват мерките за безопасност. Тук отговорността е и на самите работници. Социалният министър добави, че през миналата година Главна инспекция по труда е провела кампания по отношение на безопасните условия на труд в строителството и тя е дала резултат – през миналата година в този сектор за първи път има намаляване на броя на трудовите злополуки. Предстоящата му среща с председателя на КРИБ Кирил Домусчиев \r\n„В миналото предаване, в което се уговорихме да направим тези въпроси и отговори, Вие се срещнахте с председателя на КРИБ Кирил Домусчиев, сега споменахте работодателите, той е председател на най-голямата работодателска организация. Зрители и слушатели питат – Вие уговорихте среща с Кирил Домусчиев, защото той тогава изрази критики срещу Вас, че не сте социалният министър, в който той разпознава своя министър, срещнахте ли се с него, както се бяхте уговорили тогава тук в ефир и какви са резултатите от тази среща? И ако не – кога я планирате и какво планирате да говорите?“, попита водещата Илиана Беновска. Бисер Петков отговори, че поради натоварената програма на председателя на КРИБ тази среща все още не се е състояла, но предстои да бъде проведена през идната седмица. Тя вече е потвърдена. „Ще оповестите ли резултатите после, както обещахте, на пресконференция двамата?“, продължи водещата Илиана Беновска. Събеседникът й отговори, че това не е прецедент, а е част от работата на социалния министър да води този социален диалог. Това се прави регулярно чрез срещи в МТСП. Социалният министър уточни, че вероятно срещата ще се състои след 1-ви май, вероятно на 2-ри, но със сигурност ще се състои. \r\n„Радвам се, че нещата вървят към осъществяване на такава среща и виждате какъв голям интерес е предизвикало това сред слушателите и зрителите, те иска да видят резултата от ефективността на разговорите между работодатели и социалния министър!”, отбеляза водещата Илиана Беновска. Преквалификацията на работещите \r\n„И още един въпрос по гореща тема, в патримониума на Вашето министерство е преквалификацията на работещите, бих казала от средното поколение, които по някаква причина трябва да сменят своята професия. Какво реално правите, г-н министър или само ни заблуждавате с това, че уж изпълнявате преквалификация – цитирам буквално въпроса?”, попита водещата Илиана Беновска. Бисер Петков отговори, че се надява резултатите да се усещат и от бенефициентите, от хората, към които са адресирани. „Хубаво е, че ги нарекохте хора, а не бенефициенти!”, отбеляза водещата Илиана Беновска. Събеседникът й отговори, че така се наричат в многото процедури и мерки, които имат за цел заетост, квалификация и преквалификация, защото обикновено схемите и процедурите по ОП „Развитие на човешките ресурси” имат за цел както заетост, така и повишаване на квалификацията. Той продължи, че текущите процедури по оперативната програма имат общ бюджет от 450 милиона лева. На въпроса на водещата това много или малко е, социалният министър отговори, че според него сумата не е малка. Става дума за няколко процедури, които са насочени както към повишаване на квалификацията и придобиване на базови компетентности както на заети лица, така и на безработни. Предстоят нови схеми. През третото тримесечие на настоящата година стартира операция „Умения”, която е с бюджет 30 милиона лева. Тя има за цел подкрепа за работодателите, които да инвестират както в повишаване квалификацията на своите работници и служители, така и да наемат безработни лица и да ги обучават. Тя осигурява субсидирана заетост до 24 месеца, както и еднократна финансова помощ от 6 месеца, ако съответното безработно лице, което е наето, продължава да работи. Това е стимул за устойчивост на заетостта. „Тук малко изпреварих събитията, но съм сигурен, че през месец май на заседанието на Комитета за наблюдение на оперативната програма тази нова схема ще бъде утвърдена и ще може да стартира през есента на тази година!”, изрази своята надежда социалният министър. Той добави, че има още 7 или 8 текущи схеми, като ваучери за обучение на наети лица, обучение на наети лица, което се осъществява от самите работодатели. Има две схеми, които са насочени към младежка заетост и повишаване на квалификацията на младежите. \r\nБисер Петков обясни, че на последната среща на социалните министри в София е било заявено, че ученето през целия живот става императив, защото динамиката е много голяма по отношение на професиите, които много често се сменят. Кариерните преходи стават нещо обичайно и затова хората трябва непрекъснато да повишават своята квалификация, да придобиват нови умения, за да бъдат адекватни на изискванията на пазара на труда.\r\nКонцепцията на МТСП за изплащането на пенсиите от втория стълб.\r\n„Каква е концепцията на МТСП за изплащането на пенсиите от втория стълб? Това е доста потребителска тема, не знам дали ще се съгласите с това определение, което засяга всички, родени след края на 1959 г. Какви са основните пенсионни плащания, които се предлагат, ще може ли пенсиите от частните фондове да се наследяват?”, постави следващия кръг зрителски въпроси водещата Илиана Беновска. Бисер Петков каза, че темата наистина е важна, защото има отношение към бъдещия пенсионен доход на всички българи, родени след 1959 г., които са задължени да се осигуряват допълнително в универсалните пенсионни фондове. Първите пенсионери от тези фондове се очакват през 2021 г. МТСП продължава своята работа по изготвянето на концепция, която да регламентира фазата на изплащане от втория стълб. Концепцията, която е публикувана преди 2 седмици за обществено обсъждане, е разработена с участието на социалните партньори, на Българската асоциация на дружествата за допълнително пенсионно осигуряване, участват и експерти от КФН и НОИ. Предлагат се различни пенсионни продукти, от които при определени ограничения лицата да избират. Концепцията предвижда като запазване на основен пенсионен продукт допълнителната пожизнена пенсия. Така е регламентирано и в настоящето законодателство, само че в концепцията се предлага освен чистата пожизнена пенсия да има възможност пенсионерите да избират продукт, който дава възможност техните наследници да наследят изплащането в случай, че пенсионерът почине. Това са пожизнени пенсии с гарантират срок на получаване, тоест в рамките на определен период от време, който ще се избира от пенсионера, при негова смърт плащането продължава до изтичането на този гарантиран период към неговите наследници. „По този начин се тушира този проблем, който текущото законодателство има, че при чистата пожизнена пенсия, тя е пожизнена, но ако лицето почине по-рано, съответно плащането се преустановява. Новото в концепцията е съобразено с това, че при първите пенсионери размерите на плащанията вероятно няма да са големи, за да им гарантират получаването на пожизнена пенсия. Предлага се тя да се плаща в случаите, когато изчисленият размер е над 20% от минималната пенсия за осигурителен стаж и възраст, но в останалите случаи се предлага така нареченото програмирано теглене, тоест индивидуалната партида се запазва и това, което е натрупано във времето на акумулационния период, започва по един програмиран, структуриран начин да се тегли. Съответно този продукт дава по-голяма гъвкавост и гарантира наследяване на средствата, защото остатъкът от средствата по индивидуалната партида, когато пенсионерът почине, са право на неговите наследници!”, обясни министърът на труда и социалната политика. Намаляването на лимитите на социалните помощи за купуване на медицински изделия и помощни средства за хората с увреждания\r\n„Последен въпрос, той се отнася до драстичното намаляване на лимитите на социалните помощи за купуване на медицински изделия и помощни средства за хората с увреждания. Тези цени не са променяни от 20 години, намаляването им ще доведе до доплащания ни хората с увреждания. Помощта за закупуването на слухов апарат ще се намали от 406 на 170 лева, а в Европа субсидиите за закупуването например на слухов апарат, казва нашият зрител или слушател, са между 350 и 1000 евро! Въпросът се отнася и до инвалидни колички, столове и т.н.!”, попита водещата Илиана Беновска. Бисер Петков обясни, че МС на по-предишното си заседание е приел промени в правилника за прилагането на Закона за интеграцията на хората с увреждания. Тези изменения са свързани с реда за изплащане на целевите помощи за медицински изделия, помощни средства и съоръжения, като целта е плащането да не става на ръка, а да се изплаща на доставчиците на медицинските изделия. По този начин се гарантира, че отпуснатите средства са използвани по предназначение, контролът се завишава, както и се добавят към приложение 7 още 3 нови позиции. Това са инвалидни колички за деца, детски рингови инвалидни колички и така наречения вертикализатор за деца, страдащи от церебрална парализа. Тези промени влизат в сила от 1-ви юли, като се променя и лимитната заповед, която определя размерите на целевата помощ по съответните позиции. Тази заповед е на министъра на труда и социалната политика и се съгласува с министъра на финансите и министъра на икономиката. Заповедта е в процес на подготовка. “Тоест това, което се споменава, е бих казал едностранчиво, защото в предложението се съдържат както предложения за увеличаване на размерите на целевата помощ за някои изделия и помощни средства, а за някои позиции се предлага намаление. По отношение на трите нови изделия се предлагат едни по-значителни размери на целевата помощ!”, заяви социалният министър.Подарената тениска на госта и финални думи\r\n„Може би трябва да правим на месец или два едно по-дълго такова предаване, по един час да отделим, за да отговорите на всички въпроси!”, предложи водещата Илиана Беновска. Социалният министър отговори, че е готов да изпрати писмен отговор на въпросите, на които не е успял да отговори. Водещата подари на своя гост клубната тениска и попита: „Последен въпрос, той е малко ироничен – кога ще ни излъжете за пореден път, че ще ни увеличавате доходите и пенсиите?”. „Аз казвам само неща, които мога да изпълня!”, отговори Бисер Петков с което завърши своето участие в предаването “Беновска пита” по „Радио К2” и „Канал 3” на 29 април 2018 година.", "date": "2018.04.30", "title": "Министър Бисер Петков: С председателя на КРИБ Домусчиев ще се срещнем на 2 май следобед"}
{"url": "http://www.focus-news.net/news/2018/04/30/2516511/kyustendil-remontni-deynosti-se-izvarshvat-v-uchastatsi-ot-patya-za-gkpp-gyueshevo.html", "text": "Ремонтни дейности се извършват в отделни участъци по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтни дейности на асфалтовата настилка се извършват в участъка между селата Ябълково и Драгомирово. Предприет е ремонт на асфалтовата настилка и в района на граничния пункт. Дейностите са със срок до 30 април. Поради активизирало се свлачище движението по пътя Бобов дол – Жедна, в района на километър 14, се осъществява само в едната пътна лента. Временната организация е със срок до 30 април. Движението по пътя между селата Смоличано и Пелатиково е ограничено поради пропадане на пътното платно в четири участъка от това направление. Срокът е до 30 юни.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.30", "title": "Кюстендил: Ремонтни дейности се извършват в участъци от пътя за ГКПП „Гюешево”"}
{"url": "http://www.focus-news.net/news/2018/04/30/2516510/ria-novosti-siriya-zayavi-za-nova-raketna-ataka-nad-neynite-voenni-bazi.html", "text": "През нощта от въздуха са атакувани обекти на сирийските правителствени сили в околностите на градовете Хама и Алепо. Към момента няма информация от кого са извършени те, както не се съобщават и данни за загинали, ранени и нанесени щети, предава РИА Новости.\r\nПо-рано военен източник е заявил пред руската агенция, че атаката е извършена „с помощта на вражески ракети“.\r\nКонкретно, при атака на оръжеен склад на 47-а бригада на сирийската армия в околностите на Хама е възникнал голям пожар.\r\nСпоред думите на източника, оръжейният склад, по който е нанесен удара, се намира на изток от Алепо, между летище Ен найраб и Ел Маликией.\r\nКакто свидетелства кореспондентът на агенция SANA, взривове са чути в околностите на Хама и Алепо.\r\nСутринта израелската армия отказа да коментира съобщенията за възможно свое участие в нощниоте удари. По-рано, припомня РИА, Израел десетки пъти е бомбардирал обекти в Сирия, обяснявайки своите действие със стремеж да не допусне попадане на съвременно оръжие в ръцете на враждебни елементи, включително на първо място ливанското движение „Хизбулла“, което воюва на страната на сирийския президент Башар Асад.\r\nРуската агенция припомня още, че от март 2011 в Сирия се води кръвопролитна война. Според оценките на ООН, жертвите от него може да са от 300 до 500 хиляди души. Урегулирането на конфликта се обсъжда на площадките Астана и Женева. \r\nПревод и редакция:", "date": "2018.04.30", "title": "РИА Новости: Сирия заяви за нова ракетна атака над нейните военни бази"}
{"url": "http://www.focus-news.net/news/2018/04/30/2516507/kristian-vigenin-erdogan-ima-po-golemi-pravomoshtiya-i-partnyorat-mu-e-borisov-bsp-podkrepya-borisov-da-obedini-balkanite.html", "text": "Ердоган има по-големи правомощия и партньорът му е Борисов - БСП подкрепя Борисов да обедини Балканите. Това каза председателят на комисията по европейските въпроси и контрол на европейските фондове и секретар на ПГ на БСП за България Кристиан Вигенин в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Европредседателството на България \r\n“Как върви и как ще приключи европредседателството”, попита Беновска.\r\nКристиан Вигенин отбелязва, че до този момент няма нито един сериозен гаф или провал на председателството. Европредседателството на България върви успешно. Въпросът е дали страната ни ще бъде запомнена с нещо или председателството ще мине просто така. Оценките ще бъдат през юли месец. \r\n“Защо очаквате с нещо много специално да бъде запомнено това европредседателство? Това лява политика ли е или обективна оценка на един евронасочен човек”, попита Беновска.\r\nКристиан Вигенин отговори, че лявата политика също може да бъде обективна. Европредседателството е рядък шанс за България, който се случва веднъж на 13-14 години. И за левите, и за десните ще бъде добре, ако България бъде запомнена с нещо положително. Най-успешен приоритет на председстелството е темата за Западните Балкани. Тази тема е важна за региона и има много големи очаквания към срещата на върха на ЕС през май в София. Ако там получим силен политически ангажимент от ЕС към страните от Западните Балкани, ако има ангажимент за подкрепа за големите инфраструктурни проекти и свързаността на региона, това ще има пряк ефект и върху нас в перспектива. Срещата ЕС-Турция във Варна \r\n“Съгласен ли сте с оценката на президента, че срещата във Варна между Ердоган и върха на Европа на тази среща “Борисов ще разнася шербет”. Така ли се получи, според Вас”, попита Беновска.\r\n“Не мисля, че Борисов е разнасял шербет. Предупреждението на президента имаше положителен ефект върху стъпките и действията на Борисов непосредствено преди и по време на самата среща. Тази метафора подейства мобилизиращо на министър-председателя. България беше домакин на тази среща, а не директен участник. Тази среща беше положителна и на нея, макар и с половин уста бяха поставени някои въпроси, свързани с проблемите на България. Отношенията България-Турция не се решаваха във Варна”, заяви Кристиан Вигенин.\r\n“Отношенията между Турция и България са се превърнали в персонални отношения между Ердоган и Борисов. Това ме притеснява, защото никой от тях не е вечен. Притеснява ме, че институционалният диалог между двете държави не е на достатъчно добро равнище”, продължи Вигенин. \r\n“Президентът Радев не трябва ли да има малко по-активна роля към президента на Турция, президент с президент”, попита Беновска. \r\nВ момента президентът на  Турция има далеч по-големи правомощия и неговия партньор в случая е Борисов. Повече от пет години не е имало посещение на председателя на Народното събрание в Турция или тяхна визита на раково ниво в България, отбелязва Кристиан Вигенин. \r\n“Ердоган повдига въпроса за вакъфските имоти”, припомни Беновска. \r\nВсеки си има своите въпроси, но те трябва да бъдат решавани, а не да бъдат поставени просто за протокол. Не всичко трябва да минава през призмата на ЕС, смята Кристиан Вигенин. Проактивната външна политика на Бойко Борисов да обедини Балканите\r\n“Като ексвъншен министър, как оценявате проактивната политика на Борисов да обедини Западните Балкани”, попита Беновска.\r\nВ момента България председателства Съвета на ЕС. Бойко Борисов е най-дълго пребиваващият министър-председател във властта. Повечето балкански премиери нямат такъв опит и е нормално да гледат с респект на премиера Борисов, защото е и министър-председател на България. Кристиан Вигенин каза, че проактивната външна политика на Борисов трябва да бъде подкрепена и БСП подкрепя темата Западни Балкани. Той отчете, че опозицията има много по-малко възможности за въздействие. Посещението на Румен Радев в Русия през май\r\n“БСП трябва да се гордее с такъв опитен дипломат като Вас, г-н Вигенин”, отбеляза Беновска и попита президентът Радев какво уважение трябва да получи отсреща за срещата с президента Путин през май, като личността Румен Радев, като институцията президент или като двете. \r\nТрябва да развиват институционалните отношения. \"Когато институцията се олицетворява от силна личност, това помага. Но не могат да се развиват международни отношения на база лични отношения. Култът към определени личности е вреден\", отговори Вигенин. \r\n“Плевнелиев нажежи до червено отношенията Русия-България. Вие съгласен ли сте с това”, попита Беновска. \r\nКристиан Вигенин отговори, че Плевнелиев излишно е правел ненужни изявления, които създават напрежение. Президентът Плевнелиев допълнително подкупа европейската позиция на България. Трябва да се подхожда много внимателно по този въпрос, допълни Вигенин. \r\n“Като личност и достойнство, аз нямам колебание, че българският президент ще бъде приет подобаващо в Москва. Уважението към президента Радев, като към един генерал ще бъде далеч по-различно от отношението към предишния президент”, заяви Кристиан Вигенин. Отношенията България-Русия \r\n“Трябва ли вратата към Русия да се хлопва от случайния вятър и да се отваря от случайния вятър”, попита Беновска.\r\nБългарската политика трябва да намери своя баланс, да се подхожда принципно, да престанем един друг да се обвиняваме. Не си помагаме като оценяваме политици дали са проруски или антируски. При случая “Скрипал” премиера Борисов зае една умерена позиция, която беше подкрепа от БСП, което доказателство, че баланс и съгласие в политиката може да има, даде пример Вигенин.Политика на Орбан и бъдещето на еврофондовете\r\n“Как да разбираме думите на Орбан, че Унгария протестира срещу европейските санкции към тях и казва, че могат и без еврофондове. Ние можем ли”, попита Беновска.\r\nЗа икономиката на Унгария това ще е проблем, а за нашата още по-сериозен проблем. Половината от ръста на БВП на България се дължи на подкрепата на европейските фондове. Докато ги има за нас е добре. Въпросът е да ги използваме ефективно, а не просто да отчитане, че са усвоени, отговори Вигенин. Усвояването на еврофондовете\r\n“Смятате ли да направите един преглед на какво равнище на ефективно усвояване са фондовете и една прогноза напред и препоръки”, попита Беновска.\r\n“Имаме намерение да променим начина, по който комисията контролира европейските фондове, което ще стане веднага щом приключи председателството. По-системен контрол ще има”, заключи Вигенин. Той и Беновска обещаха да си партнират по тази тема, като инициатива на предаването “Беновска пита”. Така завърши участието на Кристиан Вигенин при Илиана Беновска в предаването “Беновска пита” по Радио К2 и Канал 3 на 29 април 2018 година.", "date": "2018.04.30", "title": "Кристиан Вигенин: Ердоган има по-големи правомощия и партньорът му е Борисов - БСП подкрепя Борисов да обедини Балканите"}
{"url": "http://www.focus-news.net/news/2018/04/30/2516515/shumen-srandak-i-koshuta-sa-blasnati-ot-avtomobili-na-am-hemus-i-na-patya-sofiya-varna.html", "text": "Сръндак и кошута са убити през последните два дни при пътни инциденти в Шуменско. Това съобщиха от Североизточното държавно предприятие. Тази нощ дежурните в ДГС - Шумен са получили сигнал от полицията, че на АМ „Хемус“ в близост до село Белокопитово товарен автомобил е ударил тригодишна кошута. На 29 април на главен път София - Варна до разклона за село Черенча лек автомобил се е блъснал в преминаващ платното тригодишен сръндак. И двата инцидента са станали през нощта. Животните излизат внезапно и е много трудно за водачите да реагират, но препоръката към шофьорите е да бъдат по-внимателни през тъмната част от денонощието. „Хората, които пътуват често знаят къде излизат животни и е по-добре там да намалят скоростта, защото е много трудно да се реагира в такива ситуация“, коментира зам.-директорът на ДГС - Шумен инж. Тодор Геронтиев. От СИДП припомнят, че през миналата година елен прескочи оградите на АМ „Хемус“ и предизвика верижна катастрофа, която се размина без жертви благодарение на добрата реакция на водачите.", "date": "2018.04.30", "title": "Шумен: Сръндак и кошута са блъснати от автомобили на АМ „Хемус“ и на пътя София - Варна"}
{"url": "http://www.focus-news.net/news/2018/04/30/2516513/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” днес ще говорим за туризъм, образование, култура и история. Ще разговаряме със зам.-кмета на Община Кюстендил с ресор „Култура, образование, туризъм, младежки дейности и спорт” Светослав Василев за проведения консултативен съвет по туризъм и изготвената годишна програма за развитие на туризма на територията на общината. Ще обърнем внимание и на организацията по отношение на превозването на учениците от малките населени места към училищата в общинския център, както и за започналото подаване на документи за прием на ученици в първи клас. Наш събеседник по темата ще бъде Нели Петкова, директор на Дирекция „Култура, образование, младежки дейности и спорт”. В предаването ще ви срещнем с Дима Укалска, началник на отдел „Култура и духовно развитие”, която ще ни запознае с подготвената богата културна програма за настъпващия месец май. Общинският съвет в Кюстендил гласува единодушно предложението генерал-майор Константин Ламбринов да бъде удостоен със званието „Почетен гражданин на Кюстендил”. По тази тема ще говорим с вносителя на предложението – историкът доцент Ангел Джонев. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.04.30", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/04/30/2516514/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Еманюел Макрон беше във Вашингтон. Там изкара весело времето си в компанията на Доналд Тръмп и изнесе реч в американския Конгрес, която беше толкова добра, че накара много американци да си мечтаят той да е президент на САЩ – и не само, защото говори по-добър английски. (Би било справедливо да отбележим, че всъщност Макрон говори най-добрия английски от всеки държавен глава на Франция от Наполеон III насам). европейската редакция на Politico Агенция „Фокус“ \r\nАмериканските почитатели на Макрон са предимно демократи, на които им липсва сносен лидер. При все това, впечатляващо е за гостуващ президент да прихване забележима част от фантазията на американците, по начина по който го направи Еманюел Макрон. Неговите харизма и чар са подсилени от контрастиращия го президент Доналд Тръмп. Но въздействието на Макрон е в резултат на признанието че той – като президент на Франция – е лицето на истинската „специална връзка“ във външната политика на САЩ.\r\nСАЩ дълго се наслаждаваха – ако този глагол може да опише турбуленцията и хармонията – на връзка с еквивалент по сила в лицето на Франция. Колкото и Великобритания да настоява за друго, партньорството ѝ със САЩ изглежда, че извървя своя път и, както британците биха го описали, вече е тотално съсипано.\r\nСАЩ и Франция си приличат повече, отколкото те самите си позволяват да признаят. Те споделят републиканска история и концепция за правата на човека, която е универсална и неетноцентрична. Френският елит, както и американският – за разлика от британския – е безсрамно националистически настроен.  „Франция идва от дебрите на времето“, пише Шарл дьо Гол в своите „Спомени на надежда“. „Тя променя и в същото време остава себе си през вековете.“ Френският национализъм, както американският, споделя две постоянни теми, които се блъскат една в друга: тази на оптимизма и тази на страха от залязване.\r\nВ последно време, песимистичната линия излезе на преден план и в двете държави, давайки възход на сблъсък между политическата умереност и популизма, гражданската традиция и иконоборството. Някои биха казали, че Макрон, с всичкия си блясък и образованост, беше не по-малко популист в процеса на своето политическо изгряване от Тръмп – което е и причината, на пръв поглед, двамата да се разбират. Макрон със сигурност изглежда, че иска да направи Франция велика отново.\r\nФранция е честният, понякога остър, демократичен съюзник на САЩ, със своето незаменимо чувство на изключителност. Тя не се смалява от несъгласието със световната супер сила, нито пък приема, че начините на САЩ са по-добри от тези на Франция. Разликите между двете често са базирани върху принципи, но могат да бъдат и стилистични и символични. Винаги е имало потайно възхищение във Вашингтон за френския инат и чувството на комфорт, когато французите се захванат с политическа кампания, военна интервенция или война.\r\nСъюзник, който е съгласен с теб след малко убеждение е не по-малко безполезен от такъв, който се съгласява послушателно. И няма никакво съмнение, че в големите въпроси поставени пред нашето време – ислямският терор, бъдещето на Западната цивилизация и хегемонистичните претенции на Китай – САЩ и Франция са на една и съща страна, съюзници за бъдещето.\r\n*** Европол съобщи, че на пропагандната машина на „Ислямска държава“ е нанесен смъртоносен удар, благодарение на международна полицейска операция, започнала в сряда, пише електронното издание The Brussels Times.\r\nВъпреки това, историкът Питер Ван Остайен, експерт по арабския свят и „Ислямска държава“, заяви, че това е „силно преувеличение“ и че изобщо няма никакъв ефект.\r\n„Тази операция изглежда е нямала никакъв ефект. Няма никакви щети за „Амак“, каналът за комуникация на „Ислямска държава“, от сряда насам. Напротив, терористичната организация продължава да е много активна в „Телеграм“. Все още мога да вляза във всички обичайни канали“, заяви Ван Остайен пред Агенция „Белга“.\r\nТова е първият случай, в който Европол говори за операция срещу пропагандните канали на „Ислямска държава“, пише изданието. От там твърдят, че операцията е повлияла на капацитета на „Ислямска държава“ да излъчва терористична пропаганда.\r\nПитер ван Остайен не забелязва нещо да е постигнато реално. „Не знам какво се опитват да постигнат Европол, но аз лично не виждам никакъв ефект“.\r\n***Германия и Франция обещаха да представят общ план за реформи в еврозоната навреме за лидерската среща на върха на Европейския съюз през юни, въпреки големите си различия бъдещето на Съюза, пише германската редакция на електронното издание The Local.\r\n„Вярваме, че ще успеем да намерим компромис между Франция и Германия за следващия съвет през юни“, заяви министърът на финансите на Франция Бруно льо Мейр на съвместна пресконференция с германския си колега Олаф Шолц.\r\n„Много е важно Франция и Германия да се споразумеят по спорните въпроси“, заяви от своя страна Шолц, като потвърди, че ще има общ план за реформи въпреки широкоразпространените твърдения, че големите различия между двете най-големи икономики в Съюза ще попречат на това.\r\nЛьо Мейр „ще ме посети в Берлин и това ще бъде среща, на която ще работим усилено“, подчерта бившият кмет на Хамбург след разговорите в София.\r\nТой добави: „Ако погледнете графика ще видите, че тази среща е изключително нужна, за да успеем накрая“.\r\nСлед инициативата на френския президент Еманюел Макрон, европейските лидери обещаха да представят план за реформи на срещата на върха през юни, като според Франция те са нужни за рестартиране на Европа след временния неуспех с Брекзит.\r\nВъзобновеното обещание за франко-германски план идва въпреки съпротивата на Германия да следва идеите на Макрон, идваща от политическите съюзници на германския канцлер Ангела Меркел, пише изданието.\r\nФинансовите министри от еврозоната обсъждат предложенията от месеци, припомня The Local, но засега разговорите не са довели  до конкретни резултати.\r\nГолемите амбиции на Макрон вече са значително орязани, като идеите за финансов министър на еврозоната и създаване на европейски валутен фонд вече бяха отхвърлени от страните членки, отбелязва електронното издание. Вместо това еврократите се фокусираха върху задълбочаване на банковия съюз на Блока, с надежда да се основе официално европейска депозитно-застрахователна схема, която да бъде приложена в дългосрочен план.\r\nПреговарящите опитват също да съставят план за основаване на кризисен фонд на ЕС, който да предоставя помощ на страни, които имат нужда от икономически реформи, обяснява The Local.\r\n“Истината е, че времето започва да изтича“, заяви вицепредседателят на Европейската комисия Валдис Дамбровскис, като призова за постигане на компромис.\r\n*** Амбър Ръд, вътрешен министър на Великобритания, подаде своята оставка в неделя, след като призна, че „неволно е подвела“ парламента върху съществуването на нарочени имигранти за депортация, свързани със скандала „Уиндръш“, пише британското електронно издание The Telegraph.\r\nВ писмо до Тереза Мей, Ръд заяви че е била осведомена с доказателства относно нарочени за депортация имигранти, оставяйки я без друг избор освен да напусне.\r\nПриемайки оставката на Амбър Ръд, Тереза Мей обяви че Ръд е отговорила добросъвестно на редица въпроси от селектирана комисия занимаваща се със скандала „Уиндръш“ и добави, че „много съжалява“ за решението ѝ да напусне.Агенция „Фокус“ припомня:\r\nПреди 1 седмица във Великобритания се разрази скандал относно потомците на имигранти, дошли от Карибските острови през 1950-те и 1960-те години, които никога не са подавали молба за британско гражданство. От десетилетия техният статут е на нелегални имигранти. Амбър Ръд потвърди, че има хора, които са били депортирани поради тази причина.\r\nСкандалът придоби името „Уиндръш“ заради името на кораба, с който са пристигнали първите заселници от Ямайка, Тринидад и Тобаго, и други острови.\r\nАмбър Ръд призна, че подходът към тези хора е бил „неправилен и отвратителен“, за което се извини.\r\nОставката ѝ дойде след като скандалът се разрази в рамките на последната седмица.", "date": "2018.04.30", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/04/30/2516520/mvr-edin-chovek-e-zaginal-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са ранени при осем катастрофи в страната през изминалото денонощие. Това съобщиха от пресцентъра на МВР. В столицата са станали 2 тежки и 40 леки пътни инцидента, при които са пострадали трима.\r\nОт началото на годината при пътни инциденти са загинали 148 души, а 2366 са ранени.", "date": "2018.04.30", "title": "МВР: Един човек е загинал, а 16 са ранени при катастрофи в страната през изминалото денонощие"}
{"url": "http://www.focus-news.net/news/2018/04/30/2516517/pregled-na-osnovnite-temi-vav-varnenskiya-pechat.html", "text": "„Вербалната агресия измества физическата в училищата“ е водещо заглавие на вестник „Черно море“. Насочваме вниманието си към нападателното поведение на ученици на улицата, отчете началникът на РУО Венцеслава Генова. „Няма проблем с навлизането на бул. „Левски“ в стадион „Спартак“, четем на стр. 2. „В плановете на града от 60-те години е очертана уличната регулация и проектантите на бул. „Левски“ напълно са се съобразили с нея. Проектът се изгражда по нея, оказа се, че засяга няколко реда от стадион „Спартак“. „Работим усилено в „Младост“ и цяла Варна, моля гражданите за търпение“, допълва още изданието на същата страница. Кметът на район „Младост“ Христо Христов гостува в сутрешния блок на тв „Черно море“. Той засегна теми, свързани с живота във втория по големина варненски квартал. „Вербалната агресия измества физическата в училищата“, съобщава на стр. 3 вестникът. През последната година се увеличават случаите на вербална агресия в училищата на територията на област Варна, но физическата намалява, съобщи началникът на Регионалното управление по образованието Венцеслава Генова. „Наградиха младежи, създали исторически есета за моряците герои“ е следваща тема в броя. В петък в една от изложбените зали на Военноморския музей се състоя церемония за обявяване и награждаване на победителите от конкурса за историческо есе, посветено на моряците  герои от войните за национално обединение. „Регата „Тол Шипс“ ще е част от спортния календар на града през 2019 г. Варна отново ще е домакин на международната регата „Тол Шипс“, четем на стр. 4. Официалната покана ще бъде изпратена скоро, съобщи за телевизия „Черно море“ директорът на Дирекция „Спорт“ Кристиан Димитров. „БЧК – Варна, удължава срока за раздаване на помощи“ допълва всекидневникът на същата страница. Българският червен кръст удължава срока за раздаване на помощи и призовава правоимащите лица по „Оперативната програма за храни и/или основно материално подпомагане“ на ЕС да посетят раздавателните пунктове на организацията, за да получат срещу подпис и документ за самоличност полагащите им се хранителни продукти. Раздаването ще продължи до 11 май 2018 г.", "date": "2018.04.30", "title": "Преглед на основните теми във варненския печат"}
{"url": "http://www.focus-news.net/news/2018/04/30/2516516/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Времето е ясно. Сутрешните температури са между 8 и 13 градуса. По билата духа слаб до умерен вятър. Снежната покривка над 2200 м е на петна. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.30", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/30/2516521/pregled-na-osnovnite-temi-v-shumenskiya-pechat.html", "text": "„Рецитаторският конкурс е сред малкото оцелели“ е водещото заглавие във вестник „Шуменска заря“. Показа ни го живият интерес към двадесет и шестото издание на Националния конкурс за изпълнение на унгарска и българска литература Той бе организиран от Унгарския културен институт в София и Община Шумен под патронажа на Министерството на културата на Република България. На тържествената церемония специални гости бяха директорът на Унгарския културен институт Дьорди Димитров, заместник-кметът на Община Шумен Светла Маркова, председателят на Българското самоуправление в Дебрецен и заместник-председател на Българското самоуправление в Унгария Димитранка Мишколц и заместник-ректорът на Шуменския университет доц. Константин Константинов. „Идва ли краят на регионалната преса?“ е коментар от първа страница. От утре с нов сатър ще бъде ударена българската преса – шоково поскъпва вестникарската хартия, която се доставя у нас от заводи в Русия. Този пореден удар най-осезаемо ще бъде почувстван от регионалните вестници. Заедно със скока в останалите консумативи, които включва услугата за печат, както и вдигането на минималната работна заплата, положението на традиционните медии става все по-тревожно. „Тържества за успението на Св. цар Борис I Михаил“, пише вестникът. Община Каспичан и кметството на град Плиска, с любезното съдействие на НИАР „Плиска“, Двора на кирилицата, Асоциацията на българите по света във Варна и Варненската и Великопреславска митрополия организират тържества по случай успението на Св. цар Борис I Михаил. „Патронен празник на Трето основно училище „Димитър Благоев“, информира ежедневникът. Изключително богат и изпъстрен с незабравими преживявания беше патронният празник за 720-те ученици от Трето основно училище. „Генералният консул на Турция Нурай Иньонтепе посети Шумен“, съобщава всекидневникът. Кметът на Община Шумен Любомир Христов се срещна с генералния консул на Република Турция в Бургас Нурай Иньонтепе. В срещата участваха още зам.-кметът по социална политика и здравеопазване Светлана Маркова и зам.-кметът по образование и култура Найден Косев. Това е първото официално посещение на новия генерален консул в града. „Битките в БСП продължават“, пише изданието. Седмица вече двете изпълнителни бюра на БСП водят битка кой е легитимен представител на общинската организация на червената партия в Шумен. В петък, избраното на 19 април ръководно тяло разпространи изявление чрез медиите до своите симпатизанти. В броя е публикувано и становище на д- р Атанас Атанасов, изпълнителен директор на “МБАЛ – Шумен” АД: “Ръководството гарантира изплащането на заплатите”.", "date": "2018.04.30", "title": "Преглед на основните теми в шуменския печат"}
{"url": "http://www.focus-news.net/news/2018/04/30/2516519/afp-v-rezultat-ot-raketnata-ataka-v-siriya-za-zaginali-26-propravitelstveni-boytsi-predimno-irantsi.html", "text": "В резултат от ракетната атака над сирийски правителствени обекти в нощта срещу понеделник са загинали 26 души, повечето от които иранци, съобщи базираната в Лондон Сирийска обсерватория за човешките права, предава AFP.\r\nСпоред съобщението, бойците са убити в резултат от ракетна атака, която, най-вероятно, е проведена от Израел срещу базата на 47-а бригада на сирийската армия в околностите на град Хама.\r\nСирийската държавна агенция „САНА“ съобщи още през нощта, че „вражески ракети“ са ударили правителствени обекти в провинциите Хама и Алепо без да споменава за жертви или за това кой е провел атаката.\r\nПревод и редакция:", "date": "2018.04.30", "title": "AFP: В резултат от ракетната атака в Сирия за загинали 26 проправителствени бойци, предимно иранци"}
{"url": "http://www.focus-news.net/news/2018/04/30/2516522/veliko-tarnovo-s-shestvie-i-sporten-praznik-sredno-uchilishte-vela-blagoeva-otbelyazva-patronniya-si-praznik.html", "text": "С шествие в кв. „Бузлуджа“, връчване на награди и спортен празник Средно училище „Вела Благоева“ отбелязва патронния си празник. Програмата започва в 10.00 часа с обиколка, съпроводена с музика от духовия оркестър на НВУ „Васил Левски“, съобщиха за Радио „Фокус“ – Велико Търново от учебното заведение.  Шествието ще премине поетапно през улиците „Деньо Чоканов“, „Иларион Драгостинов“, „Георги Живков“ и „Константин Паница“, като ще приключи в училищния двор. То ще бъде водено от музикантите и знаменната група. Ще последва строяване на учениците на игрището от северната страна на училището и поздрав от възпитаниците на СУ „Вела Благоева“ и оркестъра на НВУ с три патриотични песни. Празнично слово ще произнесе директорът на училището Ангел Янчев, който ще връчи и награди на заслужилите ученици. Празничният ден ще завърши със спортни забавления и състезания.\r\nПървата копка на сградата на училище „Вела Благоева“ е направена през август 1980 г. Официалното откриване става пет години по-късно в присъствието на тогавашния министъра на народната просвета проф. Александър Фол. През април 1995 със заповед на министъра на просветата Основното училище е преобразувано в Средно общообразователно училище „Вела Благоева”.\r\nЛуиза ТРАНЧЕВА", "date": "2018.04.30", "title": "Велико Търново: С шествие и спортен празник Средно училище „Вела Благоева“ отбелязва патронния си празник"}
{"url": "http://www.focus-news.net/news/2018/04/30/2516524/sport-izigraha-se-tri-macha-ot-pleyofite-na-nba.html", "text": "Изиграха се три мача от плейофната фаза на сезона на Националната баскетболна асоциация на САЩ и Канада. В първи полуфинални срещи от полуфиналите в Западната конференция Хюстън Рокетс победи Юта Джаз със 110:96, а Голдън Стейт Уориърс надделя над Ню Орлиънс Пеликанс със 123:101. В Източната конференция Кливлънд Кавалиърс спечели със 105:101 срещу Индиана Пейсърс и спечели серията с 4:3 победи, което ги изпрати на полуфинал срещу Торонто Раптърс.", "date": "2018.04.30", "title": "Спорт: Изиграха се три мача от плейофите на НБА"}
{"url": "http://www.focus-news.net/news/2018/04/30/2516525/blagoevgrad-v-edna-lenta-se-izvarshva-dvizhenieto-po-patya-dabnitsa-fargovo-poradi-remontni-deynosti.html", "text": "В една лента се извършва движението по пътя Дъбница – Фъргово поради частични ремонтни дейности на асфалтовата настилка. Това съобщиха за Радио „Фокус“ – Пирин от Областно пътно управление – Благоевград. Участъкът е сигнализиран с пътни знаци за срок до 4 май. В областта няма въведени други ограничения за движението на леки и товарни автомобили. Трафикът по автомагистрала „Струма“, главен път Е-79 и второкласен път–19 Симитли – Гоце Делчев е интензивен. Няма данни за образували се задръствания или колони от автомобили. Преминаването през граничните пунктове „Кулата“ и „Илинден“ се извършва без проблеми. През нощта няма регистрирани тежки пътни инциденти.\r\nЛивия НИНОВА", "date": "2018.04.30", "title": "Благоевград: В една лента се извършва движението по пътя Дъбница – Фъргово поради ремонтни дейности"}
{"url": "http://www.focus-news.net/news/2018/04/30/2516523/evrodeputatat-petar-kurumbashev-tsenkochokovshtinata-na-obshtinsko-nivo-e-proektsiya-na-sluchvashtoto-se-na-natsionalno-nivo.html", "text": "„Г-н Цветан Цветанов прояви някаква милиционерска бдителност, като успя да разкрие това, че президентът Радев ще извади България от НАТО и ЕС. За мен беше впечатляващо, че той беше единственият участник в този Консултативен съвет по национална сигурност, който успя да разкрие това и да информира обществеността. Това е тема, по която има много широко съгласие в българското общество и ако някой действително реши да работи в тази посока, това ще бъде забелязано от много политически сили и в България, и извън България“. Това заяви в предаването „Тази сутрин“ по bTV Петър Курумбашев, член на Делегацията на българските социалисти в Европейския парламент, съобщиха от пресофиса на евродепутата. \r\nКурумбашев коментира и участието на „Обединени патриоти“ в управлението на държавата. „Когато Волен Сидеров участва с подкрепата си в съставянето на кворума в Народното събрание при управлението на БСП, това е вредно. Но когато патриотите подкрепят ГЕРБ, това е нещо прогресивно.“\r\nСпоред евродепутата е много по-интересно кой друг е част от това управление, тъй като е повече от очевидно, че към момента единствената реална опозиция в парламента е БСП. \r\n„Групата на БСП в парламента има съвсем ясни действия, с които показва как изглежда управлението на ГЕРБ както в София, така и в Галиче“, каза Курумбашев. „Кандидатът на БСП за предстоящите там избори на 20 май е човекът, чиито три автомобила бяха запалени. Запалено бе и заведението на основния свидетел по делото за въпросните палежи. Подставеното лице на Ценко Чоков за предстоящите избори е кандидат, подкрепен от ГЕРБ. Искам да попитам колегите от ГЕРБ дали намират за евро-атлантическо или европейско да се подкрепя кандидат, който е близък до Ценко Чоков? И изобщо намират ли за нормална „ценкочоковщината“, защото за мен тя е една проекция на общинско ниво на това, което се предлага на национално ниво“, добави той.\r\n„Бих бил внимателен в оценките си за Българското председателство на Съвета на ЕС, тъй като са минали две трети от него. Надявам се, че шупналите плочки пред НДК няма да бъдат негов символ. Много важно развитието на определени теми, които следя много внимателно, в оставащите два месеца. Например – дали България ще успее да се пребори с промените в правилата, свързани с т.нар. „Пакет за мобилност“, който касае нашите международни шофьори. Ако успеем да затворим тази тема по време на нашето председателство, вероятно условията ще бъдат едни. Ако го оставим на австрийското председателство, мисля, че ще бъдат съвсем други, не дотам благоприятни за България, тъй като то ще бъде със съвсем различна позиция от нашата“, каза още той.\r\n„За съжаление, първите знаци от Европейския парламент не бяха добри. Загубихме първото гласуване в Комисията по заетост и социална политика с 30 на 20 гласа срещу нашата позиция. Надявам се, че в Съвета България ще успее да затвори тази тема. Важно е да влезем в ролята си на председател, а не просто да се правим на изключително честен брокер“, каза още Курумбашев. \r\n„Благодаря на Българското председателство за подкрепата в събитието, което организираме. За първи път в България ще се появят четири водородни коли – две са произведени в Азия, а две – в наши университети. Ще говорим за индустриалната употреба на водорода – вече има водородни влакове, използва се в химическата индустрия, в рафинериите. По време на изборите в Галиче ще можем да поговорим малко и за наука и иновации. Не трябва да се отказваме да говорим и за смислени неща, докато наблюдаваме какво се случва в държавата\", добави Курумбашев.", "date": "2018.04.30", "title": "Евродепутатът Петър Курумбашев: Ценкочоковщината на общинско ниво е проекция на случващото се на национално ниво"}
{"url": "http://www.focus-news.net/news/2018/04/30/2516512/vidin-bez-problemi-se-osashtestvyava-preminavaneto-na-motorni-prevozni-sredstva-prez-trite-granichni-punkta-v-oblastta.html", "text": "С нормална интензивност е трафикът на трите гранични пункта в областта. Това каза за Радио „Фокус“ – Видин дежурният служител на Гранична полиция. Той посочи, че няма натрупване на тежкотоварни камиони на вход и изход на граничен пункт „Дунав мост 2“, работят и 6-те трасета на моста. Спокоен е трафикът и на двата гранични пункта със Сърбия – „Връшка чука“ и „Брегово“, няма чакащи автомобили, нормално се преминава и от двете страни на границата.\r\nАнна ЛОЗАНОВА", "date": "2018.04.30", "title": "Видин: Без проблеми се осъществява преминаването на моторни превозни средства през трите гранични пункта в областта"}
{"url": "http://www.focus-news.net/news/2018/04/30/2516526/sliven-intenzivno-e-dvizhenieto-po-patishtata-v-oblastta-opasnost-ot-padashti-kamani-ima-po-patya-sliven-ichera-gradets.html", "text": "Интензивно е движението по пътищата в област Сливен, съобщиха от Областно пътно управление. Няма въведени ограничения за пътуващите. Пътните настилки са сухи и нормално проходими. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. По пътя Новоселец – Раднево се извършват ремонтни дейности. Опасност от падащи камъни има по пътя Сливен – Ичера – Градец.", "date": "2018.04.30", "title": "Сливен: Интензивно е движението по пътищата в областта, опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/04/30/2516509/evrodeputatat-momchil-nekov-temata-za-dvoyniya-standart-pri-hranite-e-evropeyska.html", "text": "Темата за двойния стандарт при храните в ЕС до септември 2017 беше политическа, след това стана експертна. Хубаво е, че говорим в България по тази тема, но тя е европейска. Тя не е национална и не се решава в България, а на европейско ниво. Това каза евродепутатът от Партията на европейските социалисти и член на Комисията по земеделие в ЕП Момчил Неков в предаването \"Денят започва\" по БНТ.\r\n\"През последната седмица постигнах консенсус със западните ми колеги относно становището как да изглежда това, което ще изготви Европейският парламент, което после ще бъде предадено на Европейската комисия\", посочи той.\r\nСпоред него предложението на комисар Вера Йоурова трябва да бъде по-амбициозно. За него двойният стандарт при храните е задача, отговорност и лична кауза.", "date": "2018.04.30", "title": "Евродепутатът Момчил Неков: Темата за двойния стандарт при храните е европейска"}
{"url": "http://www.focus-news.net/news/2018/04/30/2516527/nimh-vazmozhni-sa-povisheniya-na-rechnite-niva-v-rilskite-i-pirinski-pritotsi-na-reka-struma-i-reka-mesta.html", "text": "Днес и през следващите 3 дни речните нива в басейна ще останат без съществени изменения, сочи справка на сайта на Националният институт по метеорология и хидрология. В резултат на валежи в следобедните и вечерни часове на 01 май са възможни краткотрайни незначителни повишения на речните нива в рилските и пирински притоци на река Струма и река Места и във водосбора на река Доспат. Водните количества ще бъдат под праговете за внимание.", "date": "2018.04.30", "title": "НИМХ: Възможни са повишения на речните нива в рилските и пирински притоци на река Струма и река Места"}
{"url": "http://www.focus-news.net/news/2018/04/30/2516518/blagoevgrad-bez-problemi-se-izvarshva-preminavaneto-na-avtomobili-prez-gkpp-kulata.html", "text": "Без проблеми се извършва преминаването на ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварено е и движението на останалите пунктове по българо-гръцката граница.\r\nЛивия НИНОВА", "date": "2018.04.30", "title": "Благоевград: Без проблеми се извършва преминаването на автомобили през ГКПП „Кулата“"}
{"url": "http://www.focus-news.net/news/2018/04/30/2516529/vidin-dvizhenieto-po-pat-iii-1411-selo-slana-bara-vidin-e-ogranicheno-za-avtomobili-nad-5-t-poradi-komprometirano-eksploatatsionno-sastoyanie-na-most.html", "text": "Интензивен е трафикът на входно-изходните артерии на Видин. Това каза за Радио „Фокус“ – Видин дежурният служител в Областно пътно управление. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. Във Видин трафикът е оживен на кръговото кръстовище на жп гарата и по бул. „Панония“. В централната градска част пред някои от светофарите се образуват задръствания. Движението по път III-1411 село Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.30", "title": "Видин: Движението по път III-1411 село Слана Бара – Видин е ограничено за автомобили над 5 т поради компрометирано експлоатационно състояние на мост"}
{"url": "http://www.focus-news.net/news/2018/04/30/2516531/stefan-robeto-noi-sliven-53-zlopoluki-sa-deklarirani-prez-2017-godina-v-slivenska-oblast.html", "text": "53 злополуки са декларирани през 2017 година в Сливенска област. Това каза директорът НОИ - Сливен Стефан Робето, съобщиха от пресцентъра на Областната администрация. Тази статистика отрежда 15-о място на Сливен сред 28-те области в страната. 42 от злополуките са допуснати на самото работно място.\r\nНяма злополуки, причинени заради употреба на алкохол, наркотични вещества или хулигански прояви. Според класификацията по показател „икономическа дейност”, най-много или 19 злополуки са станали в дейност „държавното управление”, 5 злополуки са регистрирани в образованието, 9 – в подготовката за и в текстилното производство. Две злополуки са довели до инвалидност от 61 и 51 процента за пострадалите.\r\nВ сравнение с предходната 2016 г. има увеличение на общия брой трудови злополуки с 20 процента. През 2017 г. няма случай на професионална болест.\r\nПрез първото тримесечие на 2018 г. Дирекция „Инспекция по труда” е извършила 465 проверки. 55 предприятия са проверени за първи път. Констатирани са 2 261 нарушения на трудовото законодателство, а нарушенията по здравословни и безопасни условия на труд са 956, съобщи директорът Ирена Иванова, Анализът показва, че не са малко работодателите, които полагат значителни усилия за ремонт и обновяване на наличния сграден фонд и машините. Независимо от факта, че в част от проверените предприятия е изградена система за управление на безопасността и здравето при работа, може да се направи изводът, че все още работодателите не приемат осигуряването на безопасни условия на труд като неразделна част от бизнеса-политиката на предприятието. През периода са приложени 2 127 принудителни мерки и е потърсена административно-наказателна отговорност за нарушения на трудовото законодателство и безопасните условия на труд, като са съставени 103 акта. Запазва се тенденцията постъпилите сигнали и запитвания да са от жалбоподатели с прекратени трудови отношения. През периода са предоставени 1 458 еднодневни трудови договора на 66 земеделски производители. Вече работи и програмен продукт, който дава възможност за регистриране на еднодневните трудови договори онлайн.\r\nПо мнение на КНСБ, отражението на психо-социалните рискове се оформя като глобален проблем. „Установено е, че професионалният стрес е причина за 50-60 процента от всички случаи на временна неработоспособност”, съобщи Донка Йорданова, експерт в РС на КНСБ.\r\nЧленовете на Областния съвет по условия на труд взеха решение на следващо заседание да бъдат поканени работодатели с добри практики за безопасни условия на труд, за да се популяризира техния опит.\r\nСлед заседанието участниците поднесоха цветя на плочата в памет на жертвите на трудови злополуки. КНСБ обяви, че от 28 април открива дарителска акция в помощ на децата на загинали работници. Средствата се набират със СМС на номер 17777 с текст DMS POMOGNI.", "date": "2018.04.30", "title": "Стефан Робето, НОИ - Сливен: 53 злополуки са декларирани през 2017 година в Сливенска област"}
{"url": "http://www.focus-news.net/news/2018/04/30/2516528/smolyan-izvarshva-se-pochistvane-na-svlecheni-zemni-masi-i-okopi-kakto-i-izkarpvane-na-patnite-nastilki-po-nyakolko-napravleniya-v-oblastta.html", "text": "Предимно сухи и нормално проходими са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, а температурите са положителни. През нощта не са получавани сигнали за инциденти по пътищата в областта. По направлението Доспат – Борино се извършва почистване на свлечени земни маси. По направленията Соколовци – Момчиловци – Баните и Михалково – Кричим се изкърпва асфалтовата настилка. По пътищата Средногорци – Мадан – Печинско и Рудозем – Смилян се почистват пътни окопи и наноси. По посочените направления водачите трябва да шофират с повишено внимание и съобразена скорост. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово на 2,5 км след разклона продължава да се осъществява в едната лента заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян автомобилният трафик е с обичайната си натовареност за делничен ден. По-интензивно е движението по централните улици и входно-изходните артерии на града.\r\nНели ГЕРГЬОВСКА", "date": "2018.04.30", "title": "Смолян: Извършва се почистване на свлечени земни маси и окопи, както и изкърпване на пътните настилки по няколко направления в областта"}
{"url": "http://www.focus-news.net/news/2018/04/30/2516532/pazardzhik-v-izprevarvashtata-lenta-se-osashtestvyava-dvizhenieto-v-rayonna-na-100-km-na-magistrala-trakiya-v-posoka-burgas-zaradi-remontni-deynosti.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Движението на автомагистрала „Тракия“ се осъществява в една лента от в района на 100 км в посока Бургас поради частични ремонтни дейности на асфалтовата настилка. Затворени за движение са активната и аварийната ленти. Движението се извършва в изпреварващата лента. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.04.30", "title": "Пазарджик: В изпреварващата лента се осъществява движението в районна на 100 км на магистрала „Тракия“ в посока Бургас заради ремонтни дейности"}
{"url": "http://www.focus-news.net/news/2018/04/30/2516534/sofiya-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-48-do-km-49-v-posoka-burgas-poradi-remontni-deynosti.html", "text": "Движението се осъществява в изпреварващата лента по автомагистрала \"Тракия\" от км 48 до км 49 в посока Бургас поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.04.30", "title": "София: Движението се осъществява в изпреварващата лента по автомагистрала \"Тракия\" от км 48 до км 49 в посока Бургас поради ремонтни дейности"}
{"url": "http://www.focus-news.net/news/2018/04/30/2516533/kyustendil-v-grada-shte-se-provede-diskusiya-na-tema-kak-se-izvarshva-retsikliraneto.html", "text": "Втора дискусия на тема „Как се извършва рециклирането” ще се проведе в Кюстендил. Това съобщи за Радио „Фокус” – Кюстендил Росица Плачкова, зам.-кмет на Общината. Дискусията ще се състои от 17.30 часа в заседателната зала на Община Кюстендил. Тя е част от изпълняваната информационно-образователна програма по проект „Информираността – ключов фактор в управлението на отпадъците”. „По време на дискусията присъстващите ще имат възможност да разберат подробно за начина, по който да бъдат събирани разделно отпадъците, видовете отпадъци и в кои контейнери трябва да бъдат изхвърляни”, каза Росица Плачкова. Ще бъдат представени ползите от разделното събиране на отпадъците и как се извършва рециклирането.\r\nВенцеслав ИЛЧЕВ", "date": "2018.04.30", "title": "Кюстендил: В града ще се проведе дискусия на тема „Как се извършва рециклирането”"}
{"url": "http://www.focus-news.net/news/2018/04/30/2516536/nimh-v-nachaloto-na-mesets-may-shte-preobladava-slanchevo-vreme-s-maksimalni-temperaturi-mezhdu-25-i-30-gradusa.html", "text": "В началото на месец май ще преобладава слънчево време с максимални температури между 25 и 30 градуса. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).\r\nВ началото на месеца Слънцето изгрява в 6 ч. и 22 мин. и залязва в 20 ч. и 27 мин. Продължителността на деня е 14 ч. и 5 мин. В края на месеца Слънцето изгрява в 5 ч. и 52 мин. и залязва в 20 ч. и 57 мин. Продължителността на деня е 15 ч. и 5 мин.\r\nФазите на Луната през месеца са: 8.05 – последна четвърт и 15.05 – новолуние, 22.05 – първа четвърт и 29.05 – пълнолуние.\r\nМай е последният пролетен месец, през който слънчевото греене се увеличава и температурите се повишават чувствително. Климатично Слънцето огрява страната ни 230-260 часа, в планините – 160-200 часа. В края на месеца температурата на морската вода обикновено достига 17-18°. Зачестяват нахлуванията на влажен океански въздух от северозапад и валежите се увеличават значително, съпроводени често с гръмотевични бури и градушки. Средно веднъж на 10 години се регистрират интензивни застудявания, при които в районите с надморска височина над 500-600 метра вали сняг. Във високите полета падат последните пролетни слани.\r\nПрез тази година през май се очаква средната месечна температура да бъде около и над нормата, която в по-голямата част от страната е между 16 и 19˚, по Черноморието и във високите полета – 15 - 16˚, в планините – от 2 - 5˚ по високите части над 2000 m до 12-14˚ в по-ниските. Най-ниските температури през месеца ще са между 5° и 10°, а най-високите – между 29° и 34°.  \r\nМесечната сума на валежите ще бъде около и над нормата в западната половина от страната и около и под нормата – в източната. Месечна норма на валежите е между 50 и 70 mm, по Черноморието и долината на р. Струма – между 30 и 50 mm, в планинските и припланински райони – от 70 до 140 mm.\r\nВ началото на месеца ще преобладава слънчево време, в следобедните часове над Западната България с купеста облачност, но само на отделни места ще превали и прегърми. Преобладаващите максимални температури ще бъдат предимно между 25 и 30 градуса. През периода 4 - 10-ти май въздушната маса ще е неустойчива. Ще се развива купесто-дъждовна облачност и на много места ще има краткотрайни валежи, придружени от гръмотевици и временно усилване на вятъра. Очакват се и градушки. Температурите слабо ще се понижат. \r\nВ началото на второто десетдневие се очаква временно стабилизиране на атмосферата. Ще има повече слънчеви часове, а превалявания се очакват само на отделни места в планинските райони. Температурите слабо ще се повишат. В средата и в края на десетдневието отново времето ще е неустойчиво с развитие на купесто-дъждовна облачност, краткотрайни валежи, гръмотевични бури и градушки. \r\nПрез третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури след обяд и преди полунощ. По-значителни и на повече места ще са явленията в Западна и Централна България и около 21-ви, 24 - 26-ти май и в края на месеца.", "date": "2018.04.30", "title": "НИМХ: В началото на месец май ще преобладава слънчево време с максимални температури между 25 и 30 градуса"}
{"url": "http://www.focus-news.net/news/2018/04/30/2516537/burgas-dvizhenieto-po-pat-i-6-v-uchastaka-aytos-sadievo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-6 в участъка Айтос - Съдиево се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.04.30", "title": "Бургас: Движението по път I-6 в участъка Айтос - Съдиево се осъществява в една лента поради пътнотранспортно произшествие"}
{"url": "http://www.focus-news.net/news/2018/04/30/2516539/genka-todorova-kmet-na-klisura-zapochnaha-tarzhestvata-po-povod-142-godini-ot-aprilskata-epopeya.html", "text": "Тържествата в Клисура по повод 142 години от Априлската епопея започнаха. Това съобщи за Радио „Фокус” - Пловдив кметът на Клисура Генка Тодорова. „В града настроението вече е празнично”, каза Тодорова. „В петък и събота в града се проведоха Дни на възрожденската и патриотична песен „Топчето пукна” под патронажа на Министерството на културата”, каза Тодорова. Участие са взели над 40 състава от цяла България. Всички участници са били наградени с грамоти и плакети от зам.-министъра на културата Румен Димитров.\r\nДнес в 18.00 часа пловдивският митрополит Николай ще отслужи заупокойна панихида в памет на героите от 20 април в църквата „Успение Богородично”.\r\nВ 19.54 председателят на НС Цвета Караянчева ще приеме тържествения строй с войници от 61 механизирана Стрямска бригада. Ще има и концерт на фолклорен ансамбъл „Розова долина”.\r\nТържествената проверка-заря ще започне в 20.00 часа на площад „20-ти април”.\r\nУтре от 10.30 часа тържествата продължават с поетичен рецитал на актьора Янко Лозанов и Певческа група „Стефка Благоева” от Пловдив, която ще изпълни възрожденски и патриотични песни. От 11.30 часа започва традиционната възстановка на събитията от 20 април, с участието на местни самодейци и участници от ТД „Традиция”. Те ще изнесат театрален спектакъл на открито. От 17.00 часа след обяд ще има народно веселие с оркестър Стражица.\r\nЦветана ТОНЧЕВА", "date": "2018.04.30", "title": "Генка Тодорова, кмет на Клисура: Започнаха тържествата по повод 142 години от Априлската епопея"}
{"url": "http://www.focus-news.net/news/2018/04/30/2516540/s-podkrepata-na-stolichna-obshtina-startira-kampaniya-za-skriningovo-izsledvane-na-dihatelnata-sistema.html", "text": "Столичната община и Сдружение „Национална асоциация за профилактика на белодробните болести“ (НАПББ) стартират кампания за скринингово изследване на дихателната система на пушачи и пасивни пушачи. Това съобщиха от пресцентъра на Столична община. Безплатни прегледи ще започнат от 10 май 2018 г., след предварително записване. Желаещите ще могат да заявят и да се запишат на тел.: 0700 10 126.\r\nВ България белодробните болести са на първо място по заболеваемост. От 10-те най-смъртоносни болести 4 са белодробни: ХОББ, остри инфекции на долните дихателни пътища, карцином на белия дроб и туберкулоза. Хроничната обструктивна белодробна болест – ХОББ (известна също като болестта на пушачите) вече е на трето място в света като причина за смърт. Данните са от 2016 г. на Института за изследване и анализи на човешкото здраве във Вашингтон, САЩ. \"Тютюнопушенето е една от най-важните причини за белодробни заболявания в много страни. Това е единствената причина за влошаване на здравето, която е напълно предотвратима\" – посочи д-р Ангелова.\r\nЕдин от методите за ранна диагностика на белодробните заболявания е флуорографията на дихателната система и на белите дробове. Отчитайки значимостта на редовната профилактика за навременното откриване на болестта и провеждане на животоспасяващо лечение с цел превенция Столична община ще проведе  скринингово флуорографско изследване на състоянието на дихателната система на жителите на София.\r\nИзследването е напълно доброволно и безплатно за хората и целта е ранна диагностика и превенция на заболявания, които могат да бъдат излекувани.", "date": "2018.04.30", "title": "С подкрепата на Столична община стартира кампания за скринингово изследване на дихателната система"}
{"url": "http://www.focus-news.net/news/2018/04/30/2516535/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.30", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/30/2516538/sarajevo-times-bosna-i-hertsegovina-e-mezhdu-ruskiya-chuk-i-turskata-nakovalnya.html", "text": "Геополитическата позиция на Босна и Херцеговина (БиХ) може да бъде описана като позиция между руския чук и турската наковалня, пише електронното издание Sarajevo Times.\r\nБиХ е изпитателен полигон за геополитическите тенденции и там лесно може да си проличи какво да се очаква от световните сили и какво всъщност искат те, пише изданието.Анализаторите са съгласни, че руското влияние в БиХ е повече от осезаемо, което се потвърди с последната визита на председателя на руския Съвет на Федерацията (горната камара на парламента) Валентина Матвиенко.\r\nМатвиенко, обяснява Sarajevo Times, предизвика скандал по време на официалната си визита в Сараево, когато определи последната война в БиХ като гражданска война и говори открито срещу външната политика на САЩ с акцент върху Балканския регион. Тя дори говори в Баня Лука без да споменава държавата БиХ и без около нея да се вижда знамето на страната и отбеляза, че е доволна от сътрудничеството между Русия и Република Сръбска (РС), като се отнесе към този ентитет като към отделна държава, която е поставена в черния списък на САЩ.\r\n„Руското влияние е повече от желано тук“, заяви президентът на РС Милорад Додик, който се опитва да се легитимира чрез подкрепата на Путин и Русия, коментира електронното издание. „За Додик е важно да чуе потвърждение,  че има подкрепата на Русия преди изборите“, отбелязва политическият анализатор Аднан Хускич.\r\nМеждувременно, турските медии обявиха, че президентът на страната Реджеп Таийп Ердоган ще пристигне на официална визита в БиХ на 20 май и анонсираха голям политически митинг на турската диаспора, отбелязва изданието. Ако това се случи, ще стане ясно, че БиХ се е съгласила да допусне политически митинг на управляващата в Турция „Партия на справедливостта и развитието“, след като Германия и Австрия забраниха това.\r\n„Отношенията между определени институции в БиХ и Турция са такива, че нашите отношения са основани на подаръци на използвани автобуси, вместо на стратегически подход за разрешаване на проблемите в този сектор. Независимо от това, бошняците играят сериозна роля в турския политически наратив и посещението на Ердоган ще подсили тази тенденция, защото в Турция в момента тече предизборна кампания и ще бъде добре за БиХ да използва тази визита преди изборите през октомври“, отбеляза Хускич.\r\nИ докато руският натиск над Балканите става все по-очевиден, хватката на Турция също е неизбежна. Анкара продължава да разглежда БиХ като важен полигон и място, където се отразява турската култура, политика и цялостно влияние, заключва се в материала на Sarajevo Times. Както и в предишни исторически епохи, Босна и Херцеговина продължава да е между руския чук и турската наковалня в сянката на ковачите от Европейския съюз.\r\nПревод и редакция:", "date": "2018.04.30", "title": "Sarajevo Times: Босна и Херцеговина е между руския чук и турската наковалня"}
{"url": "http://www.focus-news.net/news/2018/04/30/2516541/vecher-makedoniya-hashim-tachi-ne-e-dobar-izbor-za-vodene-na-dialoga-belgrad-prishtina.html", "text": "Заместникът на косовския премиер Рамуш Харадинай и лидер на партия „Инициатива за Косово“ Фатмир Лимай заяви, че президентът на страната Хашим Тачи не е правилният човек, който да води диалога Белград – Прищина, пише скопското електронно издание „Вечер“.\r\nЛимай обясни, че правителството в Прищина все още не е взело решение кой да води преговорите, предава базираното в Прищина албанско електронно издание „Газета Експрес“. Вицепремиерът е подчертал, че неговата партия ще има проблем ако преговорите с Белград се водят от Тачи. „Ние искаме тези разговори да ги води някой, в който имат доверие всички партии в правителството и парламента на Косово“, заяви Лимай, като добави, че всички партии трябва да изкажат своето мнение, когато става въпрос за диалога Белград – Прищина.\r\nКосовският политик изтъкна, че „Харадинай е говорил от свое име“.\r\n„Правителството, парламента и другите партии все още не са изказали своето мнение за това кой ще води тези разговори“, подчерта Лимай и добави, че „Инициатива за Косово“ ще иска от този, който ще води преговорите, да информира за това, което се случва в Брюксел.\r\nПо време на посещението си председателят на Европейския съвет Доналд Туск призова Косово да подобри отношенията си със Сърбия, за да постигне напредък в дългосрочната си цел – влизането в Европейския съюз.\r\n„Без цялостна нормализация на отношенията със Сърбия и цялостно прилагане на договорите, не виждам как може да се постигне пробив в отношенията с ЕС“, заяви Туск на съвместна пресконференция с президента на Косово Хашим тачи. Той добави, че ще бъде трудно, но, че е оптимист.\r\n„Знам, че ще бъде трудно, но все още съм умерен оптимист“, посочи Туск.\r\n„Вечер“ припомня, че през 2013 година Прищина и Белград започнаха диалог за подобряване на отношенията под егидата на Европейския съюз, но до сега не е постигнат голям напредък.\r\nПревод и редакция:", "date": "2018.04.30", "title": "„Вечер“ (Македония): Хашим Тачи не е добър избор за водене на диалога Белград – Прищина"}
{"url": "http://www.focus-news.net/news/2018/04/30/2516543/bisera-borisova-psiholog-neogranicheniyat-dostap-do-internet-i-problemite-v-semeystvoto-sa-sred-osnovnite-prichini-za-agresivnoto-povedenie-pri-detsata.html", "text": "Прекалено многото информация, неограниченият достъп до интернет и проблемите в семейството са сред основните причини, водещи до агресивно поведени от страна на децата. Това коментира за Радио „Фокус“ – Пирин психологът Бисера Борисова. Според нея подрастващите ежедневно са подложени на голямо текучество от данни, които са свързани не само с учебния процес, а това от своя страна води до претоварване. „Освен това те прекарват доста време пред компютрите и таблетите, играейки игри, в които често има агресивно съдържание“, каза още Борисова. По думите ѝ прекалената преумора създава предпоставки за възникването на нервно и психическо напрежение, което доста често се излива в пространството като агресивна реакция. Борисова заяви, че в голяма част от филмите, които децата гледат, присъстват много кадри с насилие. „Напоследък се наблюдава и много агресия на улицата, а децата често, наблюдавайки подобни процеси от страна на възрастните, ги приемат за правилен модел на подражание“, добави Борисова. Тя отбеляза, че ако в семейството има проблеми, то е твърде възможно и те да окажат влияние върху поведението на децата. „Ако детето има проблеми с някой преподавател, или ако то не се чувства разбрано и не получава достатъчно внимание, всичко това би могло да доведе до агресивно поведение“, подчерта Борисова. Тя каза още, че сегашното поколение деца са по-чувствителни и имат нужда да бъдат разбирани, да бъдат изслушани, затова е нужно те да усещат подкрепа от страна на околния свят. Психологът препоръча на родителите да наблюдават децата си за всякакви промени в настроенията или други индикации, че има проблем, за да бъдат избегнати инциденти.\r\nЛивия НИНОВА", "date": "2018.04.30", "title": "Бисера Борисова, психолог: Неограниченият достъп до интернет и проблемите в семейството са сред основните причини за агресивното поведение при децата"}
{"url": "http://www.focus-news.net/news/2018/04/30/2516544/pazardzhik-su-g-bregov-shte-otbelezhi-mezhdunarodniya-den-na-dzhaza-s-tarzhestven-kontsert.html", "text": "СУ „Г. Брегов“ в Пазарджик ще отбележи Международния ден на джаза с тържествен концерт в Художествената галерия „Станислав Доспевски“ в Пазарджик. Това съобщи за Радио „Фокус“ – Пазарджик Мария Илиева от организаторите на проявата. В мероприятието ще вземат участие настоящи и реализирали се ученици на учебното заведение, сред които Лазар Вълчев, който е лауреат от много международни конкурси. Той е част от момчешката групата 032. Работил е и работи с артисти като Лили Иванова, Мария Илиева, Графа, Любо Киров, Белослава, Камелия Тодорова и много други. Също така е един от организаторите на най-големите събития в град Пазарджик, едно от които е „Плюс фестивал“. Други участници в концерта са Христина и Стейси, които са студенти на проф. д-р. Стефко Оникян в Национална Музикална академия - София. Проявата ще започне в 14.30 часа.\r\nВаня НИКОЛОВА", "date": "2018.04.30", "title": "Пазарджик: СУ „Г. Брегов“ ще отбележи Международния ден на джаза с тържествен концерт"}
{"url": "http://www.focus-news.net/news/2018/04/30/2516549/rumen-draganov-institut-za-analizi-i-otsenki-v-turizma-okolo-450-hilyadi-balgari-se-ochakva-da-patuvat-prez-mayskite-praznitsi.html", "text": "Около 450 хиляди българи се очаква да пътуват през майските празници. Това каза в сутрешния блок „Добро утро, България“ на Радио „Фокус“ Румен Драганов, директор на Института за анализи и оценки в туризма. „От тази бройка около 350 хиляди ще пътуват в пределите на страната ни, а 70 хиляди - в чужбина\", обясни Драганов. Той констатира, че сред най-предпочитаните дестинации за българите са Гърция, Македония, Сърбия, Румъния и страните от ЕС. „По отношение на очакваните пристигащи чуждестранни туристи е възможен наплив освен към обичайните дестинации като София, Варна и Бургас и към градове като Пловдив и Велико Търново\", каза още Драганов. „Ние все още сме в пролетния туристически сезон. Нека кажем, че България е четирисезонна туристическа дестинация. В този пролетен туристически сезон очакваме около милион и сто хиляди чужденци да дойдат в страната ни, с интензивност от 33 хиляди посетители средно дневно. Може би, за първи път през месец май ще надхвърлим един милион чуждестранни посетители, влезли през границата, тъй като в действителност е много интензивно пътуването през април и то вследствие на новооткритите полети до Варна и Бургас“, коментира Румен Драганов. Той добави, че около 4% от българите се доверяват на туроператори за организация на своята почивка. По думите му пътуващите българите, които формират съсловие от близо 3 милиона и половина души, са на път средно по 5,4 пъти годишно. От друга страна, причината България да бъде преоткрита като туристическа дестинация е „рекламата от уста на уста“, тъй като чуждестранните туристи споделят отлични впечатления от видяното у нас.", "date": "2018.04.30", "title": "Румен Драганов, Институт за анализи и оценки в туризма: Около 450 хиляди българи се очаква да пътуват през майските празници"}
{"url": "http://www.focus-news.net/news/2018/04/30/2516546/mvnr-tarsi-vazmozhnost-za-transportirane-na-tezhko-bolna-balgarka-ot-braziliya-do-balgariya.html", "text": "Министерството на външните работи търси възможност за транспортиране на тежко болна българка и съпруга ѝ от Бразилия до България. Двамата са заминали за алтернативно лечение, но състоянието на жената рязко се е влошило. Това стана ясно от думите на вицепремиера и министър на външните работи Екатерина Захариева в предаването на \"Денят започва\" по БНТ. \"От 10-15 дена се опитваме да помогнем. Първата трудност беше да бъде преместена в държавна болница, където ще бъдат и по-малко средствата все пак, което ще облекчи и семейството. Нашите служители и нашите консули са в постоянна връзка с авиокомпаниите, опитвайки се да намерим вариант за прибирането в България. Истината е, че и самите лекари са притеснени дали тя ще издържи полета. И неслучайно гледах съпруга преди малко – самият той казва, че те се притесняват да поемат този риск\", обясни Захариева.\r\n\"Имаме оферта от една от авиокомпаниите, която дойде от Бразилия, но все още няма потвърждение от централата им. Също така има оферта и от една от авиокомпаниите – не споменавам умишлено имена – от София, защото ние също действаме от тук, но все още мисля, че също няма потвърждение от авиокомпанията. Има и отказ от авиокомпания изобщо да се занимават с този казус. Така че работим още. Това е начинът, това е начинът, просто по някакъв начин да намерим…\", каза още министърът.\r\n\"Трябва да лети с екип задължително, това е и изискването на самите болници там – с медицински екип, с техника, с кислород. Рискът, предполагам, който съществува и който самите лекари казват, е и причина авиокомпаниите трудно да се съгласяват до момента да поемат този казус\", добави тя.", "date": "2018.04.30", "title": "МВнР търси възможност за транспортиране на тежко болна българка от Бразилия до България"}
{"url": "http://www.focus-news.net/news/2018/04/30/2516545/sofiya-dvizhenieto-se-osashtestvyava-v-aktivnata-lenta-po-avtomagistrala-trakiya-ot-km-51-do-km-52-v-posoka-sofiya-poradi-remontni-deynosti.html", "text": "Движението се осъществява в активната лента по автомагистрала \"Тракия\" от км 51 до км 52 в посока София поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.04.30", "title": "София: Движението се осъществява в активната лента по автомагистрала \"Тракия\" от км 51 до км 52 в посока София поради ремонтни дейности"}
{"url": "http://www.focus-news.net/news/2018/04/30/2516542/tihomir-bezlov-tsentar-za-izsledvane-na-demokratsiyata-neobhodima-e-poveche-podkrepa-ot-obshtestvoto-za-da-bade-antikoruptsionnata-agentsiya-uspeshna.html", "text": "За да бъде успешна Антикорупционната агенция, трябва да има подкрепата от обществото, но доверието към нея е твърде малко. Това каза в сутрешния блок „Добро утро, България“ на Радио „Фокус“ Тихомир Безлов, главен експерт в програма „Сигурност“ в Центъра за изследване на демокрацията. Според него съществуват много противоречия и конфликти в комисията, които са станали явни по време на случая с кмета на столичния район „Младост“ Десислава Иванчева. „Наблюдава се класически конфликт между хората и политиците, които посредничат в момента. Поне три такива линии на конфликт има. Поглеждайки към социалните мрежи и традиционните медии, се вижда как са се открили тези конфликти и как се противопоставят различни групи, изразяващи тези интереси. Проучванията на общественото мнение показват очевиден скептицизъм към това, което се случи“, обясни той. За това дали трябва да се разширят правата на новата Комисията за противодействие на корупцията и за отнемане на незаконно придобитото имущество и да ѝ бъде позволено да задържа, Безлов коментира, че това е сложен въпрос. Той добави, че за разлика от България, в Румъния Антикорупционната агенция има подкрепата на образованото общество и се организират масови протести в нейна защита.", "date": "2018.04.30", "title": "Тихомир Безлов, Център за изследване на демокрацията: Необходима е повече подкрепа от обществото, за да бъде Антикорупционната агенция успешна"}
{"url": "http://www.focus-news.net/news/2018/04/30/2516551/protothema-proektat-kanal-odrin-e-zavarshen-na-99-saobshtiha-turskite-vlasti.html", "text": "Проектът „Канал Одрин“, намиращ се в близост до границите между Турция, Гърция и България е завършен на 99 процента, съобщи на 28 април Мурат Аджу от генералната дирекция за управление на водните ресурси, пише електронното издание на гръцкия вестник Protothema.\r\n„Копаенето (на канала) е готово на 99 процента към днешна дата“, заяви Аджу, визирайки канала, който е с дължина 7800 метра.\r\nКаналът се строи на река Марица, която е известна със своите преливания, обяснява изданието.\r\nПроектът, чиято реализация започва през ноември 2015 година и за който е отделен бюджет от около 11 милиона долара, ще позволи да се отбиват до 2500 кубически метра вода в секунда. Знае се, че Марица прелива до около две хиляди кубически метра по време на дъждовния сезон. \r\nОсвен това, съобщи Аджу, четири от петте моста, които са част от проекта, също са готови. \r\nВ потвърждение на съобщението на Аджу, министърът на горите и водните ресурси на Турция Вейсел Ероглу заяви на 29 април, че проектът ще бъде завършен до 29 април. „95 процента от „Канал Одрин“ е завършен. Остава само един мост и 100 метра от него“, заяви той.\r\nМеждувременно, пише „Прототема“, още един проект – „Канал Истанбул“ – ще бъде следизборен приоритет, според думите на турския президент Реджеп Таийп Ердоган, изказани на 28 април.\r\nПървата инициатива на правителството му след победа на изборите ще бъде изкопаването на „Канал Истанбул“ – изкуствен воден път, свързващ Черно с Мраморно море, заяви Ердоган.\r\nЩом бъде завършен, истанбулският канал ще облекчи морския трафик в Босфора и най-вече трафика на петролни танкери.\r\nПревод и редакция:", "date": "2018.04.30", "title": "Protothema: Проектът „Канал Одрин“ е завършен на 99%, съобщиха турските власти"}
{"url": "http://www.focus-news.net/news/2018/04/30/2516552/korneliya-ninova-bsp-novite-pravila-v-es-za-kachestvoto-na-hranite-tryabva-da-obhvanat-i-drugi-stoki.html", "text": "Председателят на БСП Корнелия Нинова обсъди с евродепутатите от групата на социалистите и демократите Момчил Неков, Олга Сехналова (Чешка република) и Биляна Борзан (Хърватия) двойното качество при храните. Това съобщиха от пресцентъра на НС на БСП. Тримата са докладчици по темата в Европейския парламент в трите ресорни комисии - вътрешен пазар, земеделие и обществено здраве. \r\n\"Още преди година поставихме въпроса с различното качество на храните. Тогава бяхме обвинени за антиевропейци, защото искаме равни права. Радвам се, че днес цяла Европа прегърна тази идея и се работи за нейната реализация\", заяви Корнелия Нинова. Според нея новите правила трябва да обхващат не само качеството на храните, но и всички стоки. \"Считаме, че това е дискриминационен проблем и няма как в единния европейски пазар да има продукти в еднаква опаковка, на една и съща марка, но с различни съставки\", подчерта още Нинова. \r\nСпоред Момчил Неков аргументът на мултинационалните компании, че се съобразяват с местните предпочитания на потребителите, поражда въпроса- как те установяват това, например- при детските храни. Социалистите настояват тази година всички анализи да са приключили така, че през 2019 г. да бъде сложен край на различното качество на храните. \r\nНинова благодари на евродепутатите за ангажираността с темата, както и за инициативата на Олга Сехналова за популяризиране на българския фолклор в Чехия. В знак на благодарност, председателят на БСП им подари тениски с традиционна българска шевица.", "date": "2018.04.30", "title": "Корнелия Нинова, БСП: Новите правила в ЕС за качеството на храните трябва да обхванат и други стоки"}
{"url": "http://www.focus-news.net/news/2018/04/30/2516554/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-may.html", "text": "„Софийска вода” временно ще прекъсне водоснабдяването в някои части на столицата на 2 май. Това съобщиха от пресцентъра на дружеството.\r\nВъв връзка с монтаж на спирателни кранове и пожарни хидранти на ул. „Стефан Стамболов“, ул. „Просвета“, ул. „Проф. Трайко Запрянов“, ул. „Върла поляна“  с. Бистрица, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул.  „Стефан Стамболов“ между ул.  „Ведрина“, и ул. „Цветна градина“, ул. „Ведрина“ и ул. „Цветна градина“; ул. „Просвета“, ул. „Морените“, ул. „Борова гора“, ул. „Еделвайс“, ул. „Минзухар“ и ул. „Витоша“; ул. „Проф. Трайко Запрянов“; ул. „Алеко“ между ул. „Върла поляна“  и ул. „8-ми март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Трайко Запрянов“  на кръстовището с ул. „Младен Ангелов“; ул. „Върла поляна“  и ул. „Алеко“; ул. „Стефан Стамболов“ на кръстовището с ул.  „Тинтява“; ул. „Просвета“ на кръстовището с ул. „Морените“.\r\nВъв връзка с изпълнение на инвестиционен проект за реконструкция на уличен водопровод на ул. „Полк. Стойно Бачийски“ местност „Карпузица“ кв. „Княжево“ , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Княжевска“ от ул. „Стефан Пешев“ до ул. „Кореняците“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кореняците“  ъгъла с ул. „Княжевска“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на сградно водопроводно отклонение на бул. „Александър Стамболийски“ жк. „Разсадника - Коньовица“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Александър Стамболийски “ от ул. „Алеко Туранджа“ до бул. „Константин Величков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски\" на ъгъла с ул. „Троян“.\r\nВъв връзка с подмяна на сградно водопроводно отклонение на ул. „Пчелина“ кв. „Бусманци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Пчелина“, ул. „Чукура“, ул. „Троянски път“, махала „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчелина „ ъгъла с ул. „Троянски път“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.30", "title": "„Софийска вода” временно ще прекъсне водоснабдяването в някои части на столицата на 2 май"}
{"url": "http://www.focus-news.net/news/2018/04/30/2516553/burgas-zhenskiyat-futbolen-klub-burgas-specheli-parvo-myasto-na-silen-turnir-v-plovdiv.html", "text": "Момичетата на старши треньора на Женски футболен клуб „Бургас“ – Даниела Димитрова, завоюваха първото място на силен турнир в Пловдив, организиран от БФС. Това съобщиха от пресцентъра на Община Бургас. Силни и доказали се през годините отбори се „подчиниха“ на бургазлийки. Участие във футболната надпревара взеха ФК „Златоград“ - гр. Златоград, ФК „Ботев 2014“ - гр. Рудозем, ФК „Пълдин” - гр. Пловдив, ФК „Енко“ - гр. Пловдив, ЖФК „Берое“ - гр. Стара Загора и ЖФК „Бургас“ - гр. Бургас. Отборите бяха разпределени в две групи, като бургазлийки успяха да завоюват две победи в своята, с което спечелиха правото да се състезават на финала с победителя от втората група - ФК „Пълдин”. Оспорваната финална среща се реши с изпълнение на дузпи след равенство и липса на голове в редовното време. С победата бургаските момичета добавиха поредна купа за първо място през последните месеци. Специалистите във футболните среди са единодушни в похвалите си за бързия им прогрес. \r\nЖФК “Бургас“ продължава да организира междуучилищни футболни турнири за момичета и девойки под надслов „Вкарай гол на агресията“, като поредният такъв беше проведен на 27 април 2018 г. в Спортен център „Славейков“. В него взеха участие близо 80 момичета от учебни заведения на територията на община Бургас. Целта на турнирите е както да се популяризира и развива женският футбол в града и страната, така и да се представи футболът за момичета и девойки като алтернативен начин за превенция на насилието и агресията сред младите хора.", "date": "2018.04.30", "title": "Бургас: Женският футболен клуб „Бургас“ спечели първо място на силен турнир в Пловдив"}
{"url": "http://www.focus-news.net/news/2018/04/30/2516550/burgas-edin-chovek-e-zaginal-a-drug-e-ranen-pri-katastrofa-na-patya-aytos-burgas.html", "text": "Един човек е загинал, а друг е ранен при катастрофа на пътя Айтос - Бургас. Това съобщи за Радио \"Фокус\" - Бургас Цветелина Рандева, говорител на ОДМВР - Бургас. По думите ѝ в 9.29 часа днес на пътя Айтос - Бургас възниква тежък пътен инцидент. \"Лек автомобил пътуващ от Айтос към Бургас, прави ляв завой в посока Цветарниците. Той е блъснат е от друг автомобил, който се е движел от Бургас в посока Айтос. На място е загинал водачът на колата, движещ се към Бургас. Неговата спътничка - жена е откарана в бургаска болница, като в момента здравословното ѝ състояние е в процес на установяване\", каза още Рандева.\r\nВ резултат на инцидента към момента е затруднено е движението в едната пътна лента в отсечката Айтос - Бургас. Регулирането на движението се осъществява с ръчен режим от страна на Пътна полиция.", "date": "2018.04.30", "title": "Бургас: Един човек е загинал, а друг е ранен при катастрофа на пътя Айтос - Бургас"}
{"url": "http://www.focus-news.net/news/2018/04/30/2516547/sofiya-v-spetsializiranata-prokuratura-shte-se-provede-brifing-vav-vrazka-s-neutralizirana-prestapna-grupa-za-nabirane-na-zheni-s-tsel-seksualna-eksploatatsiya.html", "text": "Днес от 13.00 часа в сградата на „Черковна“ 90, ще бъде даден брифинг на Специализирана прокуратура и ГДБОП за неутрализирана на 27 - 28 април 2018 г. организирана престъпна група, ръководена от настоящия кмет на село Тъжа (групата е за набиране на жени с цел сексуална експлоатация в София). Това съобщиха от пресцентъра на Апелативната специализирана прокуратура. За същото престъпление срещу лицето е водено дело в СпНС през 2015 г. В момента девет души са с наложено прокурорско задържане до 72 часа.", "date": "2018.04.30", "title": "София: В Специализираната прокуратура ще се проведе брифинг във връзка с неутрализирана престъпна група за набиране на жени с цел сексуална експлоатация"}
{"url": "http://www.focus-news.net/news/2018/04/30/2516556/varna-nyakolko-rayona-na-grada-shte-badat-bez-voda-poradi-avarii.html", "text": "Няколко района на Варна ще бъдат без вода поради аварии. Това съобщиха за Радио „Фокус“ – Варна от дружество „Водоснабдяване и канализация“ във Варна. С нарушено водоподаване ще бъдат в “Цветния“ квартал и част от квартал „Левски“ до около 17.00 часа. Абонатите, които са между улиците „Княз Черказки“, „Тодор Влайков“, „Кракра“, „Иван Рилски“ също ще бъдат без вода до около 16.00 часа, както и  домакинствата от кв. “Младост“ бл. 152, бл. 155 и автомивка под медицински център „Марешки“ до около 15.00 часа.\r\nМилена СТОЕВА", "date": "2018.04.30", "title": "Варна: Няколко района на града ще бъдат без вода поради аварии"}
{"url": "http://www.focus-news.net/news/2018/04/30/2516561/", "text": "67-годишна жена е загинала, а 4-годишно момче е с опасност за живота след катастрофа между товарен и лек автомобил на пътя Бургас – Малко Търново. Това съобщиха от ОДМВР-Бургас. На 27 април, около 10.10 ч. по пътя Бургас – Малко Търново, в участъка между кв. „Краймори” и с. Маринка, водачът на товарен автомобил „Рено Мастер”, с бургаска регистрация – Г.Х., 35-годишен от Бургас, движещ се от с. Маринка в посока Бургас, поради отвлечено внимание навлиза частично в лентата за насрещно движение и се удря странично с правомерно движещия се в посока с. Маринка лек автомобил „Ауди А 4”, с бургаска регистрация, управляван от 22-годишната Б.А. от с. Преображенци, общ. Руен. От ПТП на място загинала пътуваща в лекия автомобил 67-годишна от с. Ябълчево, общ. Руен. Водачът на товарния автомобил, получил контузия на лявата подбедрица, прегледан и освободен а домашно лечение; водачката на лекия автомобил- Б.А. – настанена за лечение в отделение „Неврохирургия» на УМБАЛ – Бургас с контузия на главата, без опасност за живота; нейната спътничка – С.М., 25-годишна от с. Преображенци, общ. Руен – настанена за лечение в отделение „Ортопедия” към УМБАЛ - Бургас с изкълчена лява лакътна става, без опасност за живота; синът ѝ –  4-годишен от с. Преображенци, общ. Руен, настанен в отделение „Реанимация” на УМБАЛ- Бургас с политравматизъм и с опасност за живота, както и неговата сестра – Ф.З., на една година – без сериозни наранявания.", "date": "2018.04.30", "title": "Бургас: 67-годишна жена е загинала, а 4-годишно момче е с опасност за живота след катастрофа между товарен и лек автомобил на пътя Бургас – Малко Търново"}
{"url": "http://www.focus-news.net/news/2018/04/30/2516563/pernik-obshtinata-zapochva-planirano-kastrene-za-oformyane-na-koronite-na-darvetata-v-grada.html", "text": "Община Перник започва планирано кастрене за оформяне на короните на дърветата в града. Това съобщиха от пресцентъра на Общината. Акцията започва от 1 май по ул. „Кракра\". \r\nВ първата десетдневка ще бъдат обработени дърветата от страната на нечетните номера, а във втората – тези от страната на четните номера. Общинската администрация умолява гражданите да не паркират личните си превозни средства по улицата за този период, за да не възпрепятстват достъпа за специализирана техника и да не се забавя изпълнението на дейностите в района.", "date": "2018.04.30", "title": "Перник: Общината започва планирано кастрене за оформяне на короните на дърветата в града"}
{"url": "http://www.focus-news.net/news/2018/04/30/2516560/veliko-tarnovo-67-godishen-shofyor-e-postradal-pri-katastrofa-na-ul-magistralna.html", "text": "67-годишен водач е пострадал при пътен инцидент в града, съобщиха от ОДМВР – Велико Търново. Произшествието е станало вчера около 19.00 часа на ул. \"Магистрална\". По първоначална информация лек автомобил „Шкода Октавия“, управляван от 67-годишен водач с инициали П. Е., движейки се в посока кръгово „Качица“, е предприел маневра „завиване в обратна посока“, при наличие на знак „движение направо“, отнел е предимството на лек автомобил „Мерцедес“, управляван от 24-годишен с инициали С. Н. и е допуснал пътно произшествие. В резултат на това е пострадал водачът на шкодата. Той е настанен за лечение във великотърновската болница с фрактура на коляно, без опасност за живота. Двамата водачи са изпробвани за употреба на алкохол, пробите са отрицателни. По случая е започнато досъдебно производство.", "date": "2018.04.30", "title": "Велико Търново: 67-годишен шофьор е пострадал при катастрофа на ул. \"Магистрална\""}
{"url": "http://www.focus-news.net/news/2018/04/30/2516565/burgas-v-grada-se-provezhda-proletniyat-fest-fermeri-i-tvortsi.html", "text": "Фермери и творци от цялата страна представят своята продукция в Бургас. Това съобщиха от пресцентъра на Община Бургас. Днес и на 1 май от 10.00 до 20.00 часа на ул. „Александровска“ до Районен съд - Бургас (зад паметника \"Альоша\") ще се проведе пролетен фест „Фермери и творци“. Производители на здравословна продукция и творци от цялата страна ще предложат на жителите и гостите на града качествени продукти и оригинални ръчни изделия, както и дегустации, демонстрации, рисуване с къна.", "date": "2018.04.30", "title": "Бургас: В града се провежда пролетният фест „Фермери и творци“"}
{"url": "http://www.focus-news.net/news/2018/04/30/2516566/nadya-karatova-zam-kmet-na-obshtina-kyustendil-izticha-srokat-za-plashtane-na-mestnite-danatsi-i-taksi-s-otstapka-ot-5.html", "text": "Изтича срокът за плащане на местните данъци и такси с отстъпка от 5%. Това каза пред Радио „Фокус” – Кюстендил Надя Каратова, зам.-кмет на Община Кюстендил. „Днес е последният срок, в който хората могат да се възползват от възможността да платят данъците и таксите в пълен размер, за което да получат отстъпка от 5%”, каза Надя Каратова. По думите ѝ от 2017 година има възможност местните данъци към Община Кюстендил да се плащат и през интернет. Другата възможност е сумите да се платят на касата на „Местни приходи”, може да се плати и по банков път. „Но искам да информирам гражданите, че ние работим много успешно и с българските пощи, които събират местните ни налози без такса обслужване, която събират други оператори на такива вземания”, каза Надя Каратова.\r\nВенцеслав ИЛЧЕВ", "date": "2018.04.30", "title": "Надя Каратова, зам.-кмет на Община Кюстендил: Изтича срокът за плащане на местните данъци и такси с отстъпка от 5%"}
{"url": "http://www.focus-news.net/news/2018/04/30/2516564/burgas-61-godishna-zhena-e-s-opasnost-za-zhivota-sled-kato-e-bila-blasnata-na-peshehodna-pateka.html", "text": "61-годишна жена е с опасност за живота след като е била блъсната на пешеходна пътека в Бургас. Това съобщиха от ОДМВР-Бургас. На 27 април, около 11.25 ч. на улица „Стефан Стамболов” № 132 в посока ул. „Сан Стефано” , лек автомобил „Мерцедес 200 TE”, с бургаска регистрация, управляван от 75-годишния В.В. от Бургас отнема предимството и блъска преминаващата по пешеходната пътека жена – М.Б., 61-годишна от Бургас, която е настанена за лечение в отделение „Реанимация” на УМБАЛ - Бургас с фрактури на двата крака, тежка черепно-мозъчна травма и с опасност за живота.", "date": "2018.04.30", "title": "Бургас: 61-годишна жена е с опасност за живота след като е била блъсната на пешеходна пътека"}
{"url": "http://www.focus-news.net/news/2018/04/30/2516567/yens-stoltenberg-edin-pogled-varhu-kartata-e-dostatachen-za-da-se-razbere-vazhnostta-na-turtsiya.html", "text": "Генералният секретар на НАТО Йенс Столтенберг отново подчерта важността на Турция за общата отбрана на Алианса и заяви, че един поглед върху картата е достатъчен, за да се разбере важността на тази страна, пише електронното издание на турския вестник Hurryiet, като обяснява, че това изказване идва, докато на Запад критикуват остро действията на Турция в Сирия, Средиземно и Егейско море.\r\n„Турция е много ценен съюзник. Турция е важна за нашата обща сигурност. Тя допринесе в борбата срещу тероризма като предостави инфраструктурна база за усилията на коалицията да разгроми „Ислямска държава“. Ние сме благодарни на Турция за това“, заяви Столтенберг пред група турски журналисти в Брюксел.\r\n„Достатъчно е да хвърлите един поглед върху картата и ще видите стратегическото географско положение на Турция, която граничи с Ирак и Сирия и възпира особиците и насилието, които са заплаха за Турция и всички други съюзници в НАТО“, добави генералният секретар на НАТО, отговаряйки на въпрос за критиките относно формиралия се съюз между Турция, Иран и Русия в Сирия.\r\n„Турция сяда край масата всеки ден. Срещаме се с постоянният представител на Турция към НАТО по няколко пъти в седмицата на масата, където се събира Северноатлантическия съвет. Никога не взимаме решения без консенсус“, подчерта Столтенберг.\r\nПревод и редакция:", "date": "2018.04.30", "title": "Йенс Столтенберг: Един поглед върху картата е достатъчен, за да се разбере важността на Турция"}
{"url": "http://www.focus-news.net/news/2018/04/30/2516568/vidin-nivoto-na-reka-dunav-se-e-ponizhilo-s-46-sm-kray-novo-selo-i-vidin-prez-izminaloto-denonoshtie.html", "text": "Нивото на река Дунав се е понижило с 46 см край Ново село през изминалото денонощие и водният стоеж е 468 см, съобщиха от местната Хидрометеорологична станция. Нивото на реката край Видин е 512 см, регистрираното  е понижение от 46 см. Край Лом през последното денонощие понижението в нивото на реката е 39 см и водният стоеж е 542 см. Нивото на реката край Оряхово е 441 см, като там е регистрирано понижение за последното денонощие от 22 см. Температурата на водата край Ново село е 18 градуса, край Оряхово е 18,5 градуса.", "date": "2018.04.30", "title": "Видин: Нивото на река Дунав се е понижило с 46 см край Ново село и Видин през изминалото денонощие"}
{"url": "http://www.focus-news.net/news/2018/04/30/2516570/varna-registrirani-sa-51-sluchaya-na-bolni-s-ostri-zarazni-bolesti.html", "text": "Регистрирани са 51 случая на болни с остри заразни болести във Варна. Това съобщиха за Радио „Фокус” – Варна от Регионалната здравна инспекция (РЗИ) във Варна. За периода от 20 април до 26 април 2018 г. са регистрирани 44 случая на чревни инфекции срещу 33 от предходната седмица, като през настоящите дни чревните инфекции са представени от: 36 ентероколита, 1 салмонелоза, 2 колиентерита, 2 вирусни хепатита и 3 ротавирусни ентерита. От въздушно-капковите инфекции(без грип и ОРЗ) са регистрирани 43 лица срещу 42 за предходната седмица, представени от: 28 случая на варицела и 15 случая на скарлатина. Острата заразната заболeваемост във Варна се движи в характерните за сезона граници. През изминалата седмица няма регистрирани случаи на заболели от Марсилска треска и Лаймска борелиоза. В имунизационният кабинет през отчетния период са преминали общо 54 лица, като са проведени 43 имунизации. С ваксина против жълта треска са обхванати 15 лица. В кабинета за анонимно и безплатно консултиране за СПИН (КАБКИС) са преминали и са изследвани 23 лица. С Бързо известие в РЗИ - Варна са съобщени 48 лица ухапани от кърлеж.\r\nМилена СТОЕВА", "date": "2018.04.30", "title": "Варна: Регистрирани са 51 случая на болни с остри заразни болести"}
{"url": "http://www.focus-news.net/news/2018/04/30/2516571/pazardzhik-komisiyata-po-zaetostta-saglasuva-regionalnata-programa-za-zaetost-za-2018-godina.html", "text": "Комисията по заетостта към Областния съвет за развитие на област Пазарджик съгласува и представи за утвърждаване на министъра на труда и социалната политика Регионална програма за заетост на област Пазарджик за 2018 година. Това съобщи за Радио „Фокус“ – Пазарджик Мария Ловчинова от Областната администрация. Тя обясни, че Регионалната програма за заетост на Област Пазарджик за 2018 година предвижда заетост в шест приоритетни целеви групи безработни лица. Това са безработни младежи до 29 г. с подгрупа до 25 г. младежи, които нито се обучават, нито са заети – общо 14 лица. Безработни над 50-годишна възраст – общо 49 лица. Безработни без или с нетърсена на пазара на труда професионална квалификация – общо 9 лица. Безработни без или с ниска степен на придобито образование (включително от ромски произход) – общо 13 лица. Безработни лица с трайни увреждания – общо 3 лица. Продължително безработни лица – общо 10 лица. „13 работодатели – общините Батак, Белово, Брацигово, Велинград, Лесичово, Пазарджик, Панагюрище, Пещера, Ракитово, Септември, Стрелча и Сърница и Областна администрация Пазарджик – ще предложат заетост на общо 98 безработни лица в периода от 1 юни до 31 декември 2018. Възможност за заетост на пълен работен ден от 8 часа за 6 месеца ще получат 79 лица, а за други 19 заетостта ще е на непълен работен ден от 6 часа, отново с продължителност 6 месеца. Заетостта ще бъде субсидирана с общо 384 168 лева, от които 375 948 лева са поисканите по програмата средства в рамките на предоставената на област Пазарджик квота. Квотата ще бъде усвоена на 99,62%“, уточни Ловчинова.\r\nВаня НИКОЛОВА", "date": "2018.04.30", "title": "Пазарджик: Комисията по заетостта съгласува Регионалната програма за заетост за 2018 година"}
{"url": "http://www.focus-news.net/news/2018/04/30/2516569/agentsiya-patna-infrastruktura-startira-obshtestvena-porachka-za-mantineli-za-sledvashtite-4-godini.html", "text": "Агенция „Пътна инфраструкттура“ стартира обществена поръчка за доставка и монтаж на ограничителни системи (мантинели) за републиканските пътища за срок от 4 години. Това съобщиха от пресцентъра на Агенция \"Пътна инфраструктура\". Настоящите договори с пътните дружества изтичат до края на годината. Срокът за подаване на офертите от кандидатите е до 17.30 часа на 14 юни 2018 г. \r\nОбществената поръчка е в 6 обособени позиции по районите на планиране в страната:\r\n- Обособена позиция №1 – Северозападен район, включващ областите Видин, Враца, Монтана, Ловеч и Плевен. Индикативната стойност на поръчката е 6 700 000 лв. без ДДС;\r\n- Обособена позиция №2 – Северен централен район, включващ областите: Велико Търново, Габрово, Разград, Русе и Силистра. Индикативната стойност на поръчката е 6 700 000 лв. без ДДС;\r\n- Обособена позиция №3 – Североизточен район, включващ областите: Варна, Добрич, Шумен и Търговище. Индикативната стойност на поръчката е 6 700 000 лв. без ДДС;\r\n- Обособена позиция №4 – Югоизточен район, включващ областите: Бургас, Сливен, Стара Загора и Ямбол. Индикативната стойност на поръчката е 6 700 000 лв. без ДДС;\r\n- Обособена позиция №5 – Южен централен район, включващ областите: Кърджали, Пазарджик, Пловдив, Смолян и Хасково. Индикативната стойност на поръчката е 6 700 000 лв. без ДДС;\r\n- Обособена позиция №6 – Югозападен район, включващ областите: Благоеград, Перник, Кюстендил и София. Индикативната стойност на поръчката е 6 700 000 лв. без ДДС. \r\nОбщата индикативна стойност на обществената поръчка за 6-те обособени позиции е 40 200 000 лв. без ДДС и се финансира от бюджета на АПИ.", "date": "2018.04.30", "title": "Агенция \"Пътна инфраструктура\" стартира обществена поръчка за мантинели за следващите 4 години"}
{"url": "http://www.focus-news.net/news/2018/04/30/2516572/nsi-prez-april-2018-g-obshtiyat-pokazatel-na-biznes-klimata-narastva-s-28-punkta-v-sravnenie-s-predhodniya-mesets.html", "text": "През април 2018 г. общият показател на бизнес климата нараства с 2.8 пункта в сравнение с предходния месец, като ръст на показателя е регистриран във всички наблюдавани сектори - промишленост, строителство, търговия на дребно и услуги. Това сочи статистика на Националния статистически институт (НСИ).Промишленост\r\nСъставният показател „бизнес климат в промишлеността“ се повишава с 0.7 пункта, което се дължи на оптимистичните очаквания на промишлените предприемачи за бизнес състоянието на предприятията през следващите шест месеца. Същевременно и прогнозите им относно износа и производствената активност през следващите три месеца са по-благоприятни.През периода януари - април 2018 г. излишъкът от мощности се увеличава, а средното натоварване в промишлеността се оценява на 73.7%, което е с 3.1 пункта под януарското равнище. Несигурната икономическа среда и недостигът на работна сила остават основните проблеми за развитието на бизнеса, като последната анкета отчита засилване на негативното им влияние. По отношение на продажните цени в промишлеността по-голяма част от мениджърите очакват запазване на тяхното равнище през следващите три месеца.Строителство\r\nПрез април съставният показател „бизнес климат в строителството“ се покачва с 5.1 пункта в резултат на подобрените оценки и очаквания на строителните предприемачи за бизнес състоянието на предприятията. По тяхно мнение настоящата строителна активност е повишена, като и прогнозите им за следващите три месеца остават благоприятни.\r\nОсигуреността на производството с поръчки се запазва спрямо януари и се оценява на 7.0 месеца. Същевременно очакванията за нови поръчки през следващите шест месеца се подобряват. Основните фактори, затрудняващи дейността в сектора, продължават да са свързани с несигурната икономическа среда, конкуренцията в бранша и недостига на работна сила. Относно продажните цени в строителството мениджърите предвиждат те да останат без промяна през следващите три месеца.Търговия на дребно \r\nСъставният показател „бизнес климат в търговията на дребно“ се увеличава с 0.5 пункта, което се дължи на подобрените очаквания на търговците на дребно за бизнес състоянието на предприятията през следващите шест месеца. По-благоприятни са и прогнозите им по отношение на поръчките към доставчиците както от вътрешния, така и от външния пазар през следващите три месеца. Най-сериозните затруднения за бизнеса остават недостатъчното търсене, конкуренцията в бранша и несигурната икономическа среда, като през последния месец се наблюдава намаление на негативното влияние на първите два фактора. По отношение на продажните цени преобладаващите очаквания на търговците са за запазване на тяхното равнище през следващите три месеца.Услуги \r\nПрез април съставният показател „бизнес климат в сектора на услугите“ нараства със 7.1 пункта в резултат на оптимистичните оценки и очаквания на мениджърите за бизнес състоянието на предприятията. Подобрени са и мненията им относно настоящото и очакваното търсене на услуги. Конкуренцията в бранша и несигурната икономическа среда продължават да са основните пречки за дейността в сектора. Относно продажните цени мениджърите не очакват промяна през следващите три месеца.", "date": "2018.04.30", "title": "НСИ: През април 2018 г. общият показател на бизнес климата нараства с 2.8 пункта в сравнение с предходния месец"}
{"url": "http://www.focus-news.net/news/2018/04/30/2516548/evrokomisaryat-vera-yourova-potrebitelyat-e-po-slabata-strana-v-otnosheniyata-s-targovtsite-i-zatova-tryabva-da-bade-zashtiten-s-po-silni-merki.html", "text": "Потребителят е по-слабата страна в отношенията с търговците и затова трябва да бъде защитен с по-силни мерки. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова във връзка с конференцията на тема: „Потребителското право и политика за защита на потребителите днес. Можем ли да се справим по-добре?“, предаде репортер на Агенция „Фокус“. „Благодаря за възможността да представя новият икономически пакет от април т.г., който се занимава с въпросите на потребителя. Потребителят е по-слабата страна в отношенията с търговците. Затова трябва да са защитени с по-силни мерки. Това е възможност да се подават колективни искове от страна на потребителите, когато има нанесени вреди. Налагаме и санкции, които ще бъдат в сила в при трансгранични нарушения“, заяви Йоурова. Тя уточни, че насочват вниманието към потребителите в цифровата ера. „Потребителят трябва да бъде информиран с кого сключва договори в такива платформи и какъв е адресът, на който потребителят може да се оплаче. Разчитаме много на българското председателство за това силно начало с голямо ускорение, което е набрано в законодателния пакет“, каза още тя. \r\nЛюба АЛЕКСИЕВА", "date": "2018.04.30", "title": "Еврокомисарят Вера Йоурова: Потребителят е по-слабата страна в отношенията с търговците и затова трябва да бъде защитен с по-силни мерки"}
{"url": "http://www.focus-news.net/news/2018/04/30/2516573/uchenitsi-ot-blagoevgrad-i-kocherinovo-posetiha-parlamenta-po-pokana-na-narodniya-predstavitel-daniela-saveklieva.html", "text": "Ученици от Лидерския клуб за ученическо самоуправление към 3 ОУ ,,Димитър Талев“ - Благоевград и СУ „Христо Ботев“ - Кочериново посетиха днес Парламента по покана на депутата от ПП ГЕРБ Даниела Савеклиева. Това съобщиха от пресцентъра на ПП ГЕРБ – Благоевград. Тя запозна посетителите с работата на народните представители и различните комисии в Парламента. Коментираха и теми, свързани с лидерството и това да следваш мечтите си и да не се предаваш. Даниела Савеклиева пожела на учениците преди всичко да бъдат здрави и да се вслушват в съветите на учителите им.", "date": "2018.04.30", "title": "Ученици от Благоевград и Кочериново посетиха Парламента по покана на народния представител Даниела Савеклиева"}
{"url": "http://www.focus-news.net/news/2018/04/30/2516574/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Проектът „Канал Одрин“, намиращ се в близост до границите между Турция, Гърция и България е завършен на 99 процента, съобщи на 28 април Мурат Аджу от генералната дирекция за управление на водните ресурси, пише електронното издание на гръцкия вестник Protothema.\r\n„Копаенето (на канала) е готово на 99 процента към днешна дата“, заяви Аджу, визирайки канала, който е с дължина 7800 метра.\r\nКаналът се строи на река Марица, която е известна със своите преливания, обяснява изданието.\r\nПроектът, чиято реализация започва през ноември 2015 година и за който е отделен бюджет от около 11 милиона долара, ще позволи да се отбиват до 2500 кубически метра вода в секунда. Знае се, че Марица прелива до около две хиляди кубически метра по време на дъждовния сезон. \r\nОсвен това, съобщи Аджу, четири от петте моста, които са част от проекта, също са готови. \r\nВ потвърждение на съобщението на Аджу, министърът на горите и водните ресурси на Турция Вейсел Ероглу заяви на 29 април, че проектът ще бъде завършен до 29 април. „95 процента от „Канал Одрин“ е завършен. Остава само един мост и 100 метра от него“, заяви той.\r\nМеждувременно, пише „Прототема“, още един проект – „Канал Истанбул“ – ще бъде следизборен приоритет, според думите на турския президент Реджеп Таийп Ердоган, изказани на 28 април.\r\nПървата инициатива на правителството му след победа на изборите ще бъде изкопаването на „Канал Истанбул“ – изкуствен воден път, свързващ Черно с Мраморно море, заяви Ердоган.\r\nЩом бъде завършен, истанбулският канал ще облекчи морския трафик в Босфора и най-вече трафика на петролни танкери.\r\n*** Геополитическата позиция на Босна и Херцеговина (БиХ) може да бъде описана като позиция между руския чук и турската наковалня, пише електронното издание Sarajevo Times.\r\nБиХ е изпитателен полигон за геополитическите тенденции и там лесно може да си проличи какво да се очаква от световните сили и какво всъщност искат те, пише изданието.Анализаторите са съгласни, че руското влияние в БиХ е повече от осезаемо, което се потвърди с последната визита на председателя на руския Съвет на Федерацията (горната камара на парламента) Валентина Матвиенко.\r\nМатвиенко, обяснява Sarajevo Times, предизвика скандал по време на официалната си визита в Сараево, когато определи последната война в БиХ като гражданска война и говори открито срещу външната политика на САЩ с акцент върху Балканския регион. Тя дори говори в Баня Лука без да споменава държавата БиХ и без около нея да се вижда знамето на страната и отбеляза, че е доволна от сътрудничеството между Русия и Република Сръбска (РС), като се отнесе към този ентитет като към отделна държава, която е поставена в черния списък на САЩ.\r\n„Руското влияние е повече от желано тук“, заяви президентът на РС Милорад Додик, който се опитва да се легитимира чрез подкрепата на Путин и Русия, коментира електронното издание. „За Додик е важно да чуе потвърждение,  че има подкрепата на Русия преди изборите“, отбелязва политическият анализатор Аднан Хускич.\r\nМеждувременно, турските медии обявиха, че президентът на страната Реджеп Таийп Ердоган ще пристигне на официална визита в БиХ на 20 май и анонсираха голям политически митинг на турската диаспора, отбелязва изданието. Ако това се случи, ще стане ясно, че БиХ се е съгласила да допусне политически митинг на управляващата в Турция „Партия на справедливостта и развитието“, след като Германия и Австрия забраниха това.\r\n„Отношенията между определени институции в БиХ и Турция са такива, че нашите отношения са основани на подаръци на използвани автобуси, вместо на стратегически подход за разрешаване на проблемите в този сектор. Независимо от това, бошняците играят сериозна роля в турския политически наратив и посещението на Ердоган ще подсили тази тенденция, защото в Турция в момента тече предизборна кампания и ще бъде добре за БиХ да използва тази визита преди изборите през октомври“, отбеляза Хускич.\r\nИ докато руският натиск над Балканите става все по-очевиден, хватката на Турция също е неизбежна. Анкара продължава да разглежда БиХ като важен полигон и място, където се отразява турската култура, политика и цялостно влияние, заключва се в материала на Sarajevo Times. Както и в предишни исторически епохи, Босна и Херцеговина продължава да е между руския чук и турската наковалня в сянката на ковачите от Европейския съюз.\r\n***Заместникът на косовския премиер Рамуш Харадинай и лидер на партия „Инициатива за Косово“ Фатмир Лимай заяви, че президентът на страната Хашим Тачи не е правилният човек, който да води диалога Белград – Прищина, пише скопското електронно издание „Вечер“.\r\nЛимай обясни, че правителството в Прищина все още не е взело решение кой да води преговорите, предава базираното в Прищина албанско електронно издание „Газета Експрес“. Вицепремиерът е подчертал, че неговата партия ще има проблем ако преговорите с Белград се водят от Тачи. „Ние искаме тези разговори да ги води някой, в който имат доверие всички партии в правителството и парламента на Косово“, заяви Лимай, като добави, че всички партии трябва да изкажат своето мнение, когато става въпрос за диалога Белград – Прищина.\r\nКосовският политик изтъкна, че „Харадинай е говорил от свое име“.\r\n„Правителството, парламента и другите партии все още не са изказали своето мнение за това кой ще води тези разговори“, подчерта Лимай и добави, че „Инициатива за Косово“ ще иска от този, който ще води преговорите, да информира за това, което се случва в Брюксел.\r\nПо време на посещението си председателят на Европейския съвет Доналд Туск призова Косово да подобри отношенията си със Сърбия, за да постигне напредък в дългосрочната си цел – влизането в Европейския съюз.\r\n„Без цялостна нормализация на отношенията със Сърбия и цялостно прилагане на договорите, не виждам как може да се постигне пробив в отношенията с ЕС“, заяви Туск на съвместна пресконференция с президента на Косово Хашим тачи. Той добави, че ще бъде трудно, но, че е оптимист.\r\n„Знам, че ще бъде трудно, но все още съм умерен оптимист“, посочи Туск.\r\n„Вечер“ припомня, че през 2013 година Прищина и Белград започнаха диалог за подобряване на отношенията под егидата на Европейския съюз, но до сега не е постигнат голям напредък.\r\n*** Генералният секретар на НАТО Йенс Столтенберг отново подчерта важността на Турция за общата отбрана на Алианса и заяви, че един поглед върху картата е достатъчен, за да се разбере важността на тази страна, пише електронното издание на турския вестник Hurryiet, като обяснява, че това изказване идва, докато на Запад критикуват остро действията на Турция в Сирия, Средиземно и Егейско море.\r\n„Турция е много ценен съюзник. Турция е важна за нашата обща сигурност. Тя допринесе в борбата срещу тероризма като предостави инфраструктурна база за усилията на коалицията да разгроми „Ислямска държава“. Ние сме благодарни на Турция за това“, заяви Столтенберг пред група турски журналисти в Брюксел.\r\n„Достатъчно е да хвърлите един поглед върху картата и ще видите стратегическото географско положение на Турция, която граничи с Ирак и Сирия и възпира особиците и насилието, които са заплаха за Турция и всички други съюзници в НАТО“, добави генералният секретар на НАТО, отговаряйки на въпрос за критиките относно формиралия се съюз между Турция, Иран и Русия в Сирия.\r\n„Турция сяда край масата всеки ден. Срещаме се с постоянният представител на Турция към НАТО по няколко пъти в седмицата на масата, където се събира Северноатлантическия съвет. Никога не взимаме решения без консенсус“, подчерта Столтенберг.", "date": "2018.04.30", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/04/30/2516578/veliko-tarnovo-okolo-70-hilyadi-dushi-obsluzhva-filialat-na-tsentara-za-speshna-meditsinska-pomosht-v-gorna-oryahovitsa.html", "text": "Около 70 хиляди души на година обслужва филиалът на Центъра за спешна медицинска помощ в Горна Оряховица. На територията на областта има общо пет такива структури, като останалите са в Павликени, Свищов, Елена и Стражица. Това обясни за Радио „Фокус“ – Велико Търново д-р Иван Иванов, управител на МБАЛ „Св. Иван Рилски“. Той припомни, че в региона има само едно Спешно отделение и то се намира във Велико Търново. Причината за това е, че за разкриване на подобна структура, има много строги правила и изисквания. Той добави, че горнооряховският филиал е най-натоварен от всички изброени. Най-отдалеченото населено място, което лечебното заведение обслужва, се намира в община Елена и е на над 60 км. „Ние лекуваме пациенти не само от община Горна Оряховица, но и от няколко съседни общини – Лясковец, Стражица, Златарица, Елена, идват пациенти и от община Велико Търново. Общинските болници не са районирани. Във всяка една от тях могат да се лекуват пациенти и от чужбина, каквито имаме и тук“, добави д-р Иванов.\r\nВ края на миналия месец в две от отделенията в горнооряховската болница бяха извършени ремонти. Обновени бяха Секторът анестезиология, реанимация и интензивно лечение, както и този по инфекциозни болести. В момента в стационара работят общи 12 отделения.\r\nЛуиза ТРАНЧЕВА", "date": "2018.04.30", "title": "Велико Търново: Около 70 хиляди души обслужва филиалът на Центъра за спешна медицинска помощ в Горна Оряховица"}
{"url": "http://www.focus-news.net/news/2018/04/30/2516555/evrokomisaryat-vera-yourova-iskame-potrebitelite-da-usetyat-spravedliviya-es-v-svoyata-potrebitelska-koshnitsa.html", "text": "Искаме потребителите да усетят справедливия ЕС в своята потребителска кошница. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова във връзка с конференцията на тема: „Потребителското право и политика за защита на потребителите днес. Можем ли да се справим по-добре?“, предаде репортер на Агенция „Фокус“. „Относно лоялните условия, Комисията публикува правното становище за двойните стандарти. Това е несправедлива практика. Определяме я като нелоялна търговска практика“, заяви Йоурова. Тя уточни, че са приключили с методиката на проверяване и изпитване на качеството на храните. „Държавите членки ще определят сами ресорните органи, които ще упражнят тези мерки. Вече сме провели конкретни тестове и в България, и в други страни. Тестването бе извършено чрез различни методи. Така се стигна до призива за единна методика. Ще я предоставим на държавите членки, така че веднага могат да пристъпят към откриване на този проблем. Тогава могат да се проведат диалози с производителя. Той трябва да посочи обективни причини за различно качество“, допълни тя. По думите ѝ, ако те не предоставят доказателства, тогава отговорният орган ще определи производство. „Има три марки, които въвеждат подобрения в своята рецепта. Определени търговски вериги прилагат контрол при зареждане на определени стоки в складовете си. Относно предложението на Мая Манолова, съм на същото мнение, че възможно най-скоро трябва да се реши този проблем. Новите правила ще бъдат силни, ще има санкции“, обясни Йоурова и добави, че са анализирали нивото на санкциониране на нелоялни търговски практики. „Движим се в посока на съвместни действия на няколко държави членки. Трябва да хармонизираме санкциите“, каза още тя. \r\nЛюба АЛЕКСИЕВА", "date": "2018.04.30", "title": "Еврокомисарят Вера Йоурова: Искаме потребителите да усетят справедливия ЕС в своята потребителска кошница"}
{"url": "http://www.focus-news.net/news/2018/04/30/2516579/blagoevgrad-katrin-gemkova-ot-taekuondo-klub-houk-bansko-specheli-zlaten-medal-na-evropeyskoto-parvenstvo-po-taekuondo-v-estoniya.html", "text": "Катрин Гемкова от Tаекуондо клуб „Хоук – Банско“ спечели златен медал на европейското първенство по таекуондо в град Талин, Естония. Това съобщиха от пресцентъра на Община Банско. Тя бе включена националния тим на България, след като стана държавен шампион в категория до 60 кг за девойки – младша възраст и така си осигури участието в подготовката и първенството на Стария континент. На спортния форум Катрин победи в своите всички четири срещи, като премина през представителите на Украйна, Русия, Гърция и на финал, с драматична среща с Русия. Другият състезател от клуба, взел участие в турнира бе Даниел Валеюв, който също е държавен шампион в своята категория и възраст и също спечели квота за участие. Това е първото участие на Валеюв в тази възрастова група, като успя да завоюва една победа.", "date": "2018.04.30", "title": "Благоевград: Катрин Гемкова от Tаекуондо клуб „Хоук – Банско“ спечели златен медал на европейското първенство по таекуондо в Естония"}
{"url": "http://www.focus-news.net/news/2018/04/30/2516562/dimitar-margaritov-kzp-za-parvi-pat-na-tolkova-shirok-forum-se-predstavyat-novite-momenti-v-badeshtoto-razvitie-na-potrebitelskoto-zakonodatelstvo-v-es.html", "text": "Основната част на това събитие е посветена на т.нар. нов търговски механизъм за потребителите. За първи път на толкова широк форум се представят новите моменти в бъдещото развитие на потребителското законодателство в ЕС и усилията, които ЕК е положила за това да се оптимизира правната рамка. Това каза на пресконференция председателят на Комисия за защита на потребителите Димитър Маргаритов във връзка с конференцията на тема: „Потребителското право и политика за защита на потребителите днес. Можем ли да се справим по-добре?“, предаде репортер на Агенция „Фокус“. „Става ясно, че предстои още много работа в рамките на ЕС за въвеждането на новите моменти. В усилието да бъдат комуникирани тези предложения, още в други ден първият от серия диалози, които ще бъдат проведени и посветени на тази тема във всички държави-членки. Първият ще бъде в България в представителството на ЕК, където ще имаме възможност в най-широк кръг да направим първата крачка в комуникирането на т.нар. „New Deal“, заяви още Димитър Маргаритов. \r\nЛюба АЛЕКСИЕВА", "date": "2018.04.30", "title": "Димитър Маргаритов, КЗП: За първи път на толкова широк форум се представят новите моменти в бъдещото развитие на потребителското законодателство в ЕС"}
{"url": "http://www.focus-news.net/news/2018/04/30/2516576/sotir-ivanov-istoricheski-muzey-petrich-ot-dnes-zapochvat-arheologicheski-prouchvaniya-na-antichen-grad-herakleya-sintika.html", "text": "От днес започват археологически проучвания на античен град Хераклея Синтика. Това каза за Радио „Фокус“ – Пирин Сотир Иванов, директор на Исторически музей – Петрич. Той обясни, че за поредна година институцията, която ръководи ще работи заедно с Археологическият институт с музей към Българската академия на науките. Според Иванов съвместното партньорство между двете институции през годините е довело до това, че са успели изключително прецизно да разкопаят обектът, но също така да го реставрират, консервират  и експонират. „Мащабите на това, което направихме все повече наподобява онзи археологически и туристически ресурс, който можем да наблюдаваме в утвърдени центрове като например Велико Търново. Това е нещо, което изключително много ни радва, но в същото време поставя изключително високи изисквания към разкопките, които предстоят“, каза още Иванов. Той добави, че първият етап от тазгодишните проучвания ще продължи 22 работни дни. „С тях целим разширяване на централното градско пространство. Искам да подчертая, че основните решения ще взимаме на терен, защото ние не просто търсим научни открития, които са важни, но също така искаме да разкопаваме и експонираме античен град Хераклея Синтика като един цялостен комплекс. Идеята ни е не да затрудняваме, а да улесняваме туристите, затова и се стремим да разкопаем един цял квартал, а не отделни обекти от него“, подчерта Иванов. Той допълни, че екипът, който ще проучва обекта има не само научни цели, но и образователни и естетически, което е в основната на един много важен за Община Петрич туристически ресурс.\r\nЛивия НИНОВА", "date": "2018.04.30", "title": "Сотир Иванов, Исторически музей – Петрич: От днес започват археологически проучвания на античен град Хераклея Синтика"}
{"url": "http://www.focus-news.net/news/2018/04/30/2516580/sport-barselona-specheli-25-ata-si-titla-na-ispaniya.html", "text": "Барселона спечели официално титлата в испанската Примера дивисион три кръга преди края, след като победи с 4:2 при гостуването си на Депортиво Ла Коруня в мач от 35-ия кръг на шампионата. Седмица по-рано отборът от „Ноу Камп“ триумфира и с Купата на краля. Това е седма шампионска титла в рамките на последните десет години за Барселона. Освен това отборът е във впечатляваща серия от 41 срещи без загуба в първенството. След загубата си от гранда Депортиво и на теория изпадна в Сегунда дивисион.", "date": "2018.04.30", "title": "Спорт: Барселона спечели 25-ата си титла на Испания"}
{"url": "http://www.focus-news.net/news/2018/04/30/2516581/shumen-63-godishen-mazh-e-v-bolnitsa-sled-kato-e-udaren-v-bradva-v-glavata-pri-skandal-v-selo-vehtovo.html", "text": "63-годишен мъж е в болница, след като е ударен в брадва в главата при скандал в село Вехтово. Това съобщиха от ОДМВР - Шумен. Около 16.00 часа вчера пред хранителен магазин в село Вехтово възникнал скандал между двама мъже. По време на скандала 67-годишен мъж нанесъл удар в областта на главата с кирка на своя съселянин на 63 г. Пострадалият е откаран в МБАЛ - Шумен. След преглед била установена черепно-мозъчна травма. Настанен е за лечение без опасност за живота. Извършителят е задържан. Започнато е досъдебно производство.", "date": "2018.04.30", "title": "Шумен: 63-годишен мъж е в болница, след като е ударен в брадва в главата при скандал в село Вехтово"}
{"url": "http://www.focus-news.net/news/2018/04/30/2516583/elka-dimova-zam-kmet-na-dobrich-na-finala-sme-na-kampaniyata-pri-koyato-grazhdanite-zaplashtat-svoite-danachni-zadalzheniya-s-5-otstapka.html", "text": "На финала сме на кампанията, при която гражданите заплащат своите данъчни задължения с 5% отстъпка. Това съобщи зам.-кметът „Финанси и общинска собственост“ в Община град Добрич Елка Димова, предаде кореспондент на Радио „Фокус” – Варна. Днес до края на работния ден изтича срокът за ползването на отстъпката при местните данъци. Към 26 април са обработените данни за приходите от тези налози. „Мога да кажа, че съм горда с резултатите. Данък недвижими имоти е с изпълнение 53,5% от годишния план. Донякъде е традиционно, хората наистина са склонни да плащат в този период – до 30 април, след това събираемостта рязко спада. Но така или иначе постигнатите резултати са много добри“, коментира зам.-кметът. Изпълнението при данък МПС е 48,6%, таксата битови отпадъци е с 56% изпълнение на от годишния план. Има дни с приходи от над 300 000 лв. от местни данъци и такси и се очаква до края на този месец изпълнението да се подобри още, добави Елка Димова. Между 50 000 и 60 000 лв. на ден е обичайният приход в Община град Добрич. Създадена е възможност за плащане по различен  начин за удобство на гражданите – на каса, чрез ПОС терминал, в офисите на „Български пощи“ и чрез един от операторите за парични преводи и платежни услуги. Пълна информация е публикувана на сайта на Община град Добрич в линк „За гражданите“ - подлинкове  „Услуги и информация“ и „Видове услуги“. \r\nЖулиета НИКОЛОВА", "date": "2018.04.30", "title": "Елка Димова, зам.-кмет на Добрич: На финала сме на кампанията, при която гражданите заплащат своите данъчни задължения с 5% отстъпка"}
{"url": "http://www.focus-news.net/news/2018/04/30/2516577/ministar-lilyana-pavlova-dvoyniyat-standart-pri-hranite-e-kategorichna-diskriminatsiya-i-obida.html", "text": "Надявам се, че днешният форум ни обединява една кауза – да покажем и докажем, че ЕС е съюз на равни. Това каза министърът на Българското председателство на Съвета на ЕС 2018 Лиляна Павлова по време на международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Съюз, в който не може да има разделение на първа и втора категория потребители. Няма да спрем само до храни, а за всякакъв вид стоки. Започнахме с храните и темата се разшири до перилни препарати и козметика. За съжаление, се доказа, че има двоен стандарт. Налице е не само двоен стандарт в качеството на храните, но и разлика в цените“, коментира Павлова. По думите ѝ с 42% са по-скъпи продуктите в България в сравнение с други страни от Съюза за една и съща стока. „Това е категорична дискриминация, това е обидно. В България проучването показва, че за българските граждани това е един от проблемите с най-висока заинтересованост. По-богати ли са българските потребители? Почти 43% от проверените продукти са с по-висока цена в България. Обединени сме около каузата този въпрос да е високо в нашия дневен ред. надявам се да намерим на-бързия начин за единни и равни критерии, за да бъде запазено и човешкото достойнство на всеки“, каза още Лиляна Павлова. \r\nЛюба АЛЕКСИЕВА", "date": "2018.04.30", "title": "Министър Лиляна Павлова: Двойният стандарт при храните е категорична дискриминация и обида"}
{"url": "http://www.focus-news.net/news/2018/04/30/2516586/varna-lokalno-zamarsyavane-na-selishtnata-vodoprovodna-sistema-e-registrirano-v-selo-zasmyano.html", "text": "За периода от 1 април до 15 април е регистрирано локално замърсяване на селищната водопроводна система и/или на водоема в село Засмяно. Това сочи мониторингът на Регионалната здравна инспекция (РЗИ) във Варна за качеството на питейната вода, подавана на населението в областта за периода. Отклонението е по показател на микробно число при 22 градуса в питейната вода. Издадено е предписание до ръководителя на ЕТР при „ВиК - Варна” ООД за проучване на причините и за провеждане на учестен мониторинг. Също през този период са проучени и 3 местни водоизточника по химични показатели. От тях не отговарят 2 – „Горен близнак“ и „Побити камъни”, като показателят нитрати е завишен. Изследвани местни водоизточници по микробиологични показатели – 3, от които 1 не отговаря по показател колиформи. Във връзка с превишената максимална стойност на колиформи във водата от местна чешма „Горен близнак” е издадено 1 предписание до кмета на с. Близнаци за предприемане на мерки за уведомяване на населението и поставянето на предупредителна табела, че водата не е годна за пиене и приготвяне на храна.", "date": "2018.04.30", "title": "Варна: Локално замърсяване на селищната водопроводна система е регистрирано в село Засмяно"}
{"url": "http://www.focus-news.net/news/2018/04/30/2516587/faktor-makedoniya-vanshniyat-ministar-na-makedoniya-ochakva-pozitivno-reshenie-ot-es-prez-yuni.html", "text": "„Успяхме да получим най-позитивния доклад до момента от Европейската комисия и ще направим всичко по силите си да го превърнем в политическо решение през юни“, заяви в неделя вечерта министърът на външните работи на Македония Никола Димитров на празнично отбелязване на Деня на Министерството на външните работи, пише скопското електронно издание „Фактор“.\r\nМинистърът оцени, че в момента Македония е модерна, стабилна и европейска демкорация, която винаги избира пътя на мира и диалога.\r\nПредизвикателствата обаче остават, заяви Димитров и припомни, че на 27 април беше отбелязана една година от нападението срещу македонския парламент, когато, според  неговото мнение, демокрацията в страната е била поставена над бездната.\r\nПревод и редакция:", "date": "2018.04.30", "title": "„Фактор“ (Македония): Външният министър на Македония очаква позитивно решение от ЕС през юни"}
{"url": "http://www.focus-news.net/news/2018/04/30/2516585/kardzhali-76-godishna-zhena-e-stanala-zhertva-na-telefonna-izmama-sas-sumata-ot-13-400-lv-i-zlatni-nakiti.html", "text": "76-годишна жена е станала жертва на телефонна измама със сумата от 13 400 лв. и златни накити. Това съобщиха от ОДМВР - Кърджали. Възрастната жена била измамена в събота по най-популярния сценарий напоследък. На домашния телефон позвънил мъж, който се представил за полицай Георги Костов и съобщил, че се извършва операция за задържането на телефонни измамници. За целта поискал през терасата да бъдат изхвърлени пари и накити, които обещал да бъдат върнати след успешното приключване на акцията. След около три часа разговори жената изпълнила указанията на мнимия полицай. За измамата бил подаден сигнал в полицията около 18 часа същия ден и са организирани оперативно-издирвателни действия за установяването на извършителите. Образувано е досъдебно производство и работата по случая продължават сектор „Криминална полиция“ в РУ-Кърджали и разследващ полицай.", "date": "2018.04.30", "title": "Кърджали: 76-годишна жена е станала жертва на телефонна измама със сумата от 13 400 лв. и златни накити"}
{"url": "http://www.focus-news.net/news/2018/04/30/2516584/evrokomisaryat-vera-yourova-ne-tryabva-da-ima-potrebiteli-ot-vtora-klasa-v-es-ek-se-naema-da-preustanovi-dvoyniya-standart-pri-produktite.html", "text": "Не трябва да има потребители от втора класа в ЕС. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова по време на международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Благодаря за организацията на тази среща. Желаем европейските потребители да виждат справедливостта на Европа. Аз съм майка и баба и двойният стандарт никак не ми харесва и съм изключително разочарована. Не трябва да има потребители от втора класа в ЕС и за да се въведе справедливост, се намесвам лично, за да се преустановят тези дискредитиращи практики“, заяви Йоурова. „Организирах няколко отдела в комисията и предложихме решения, които да могат да се приложат веднага. \r\nГ-жа Манолова предложи един пакет, така че да се реши този проблем. Там се заявява, че потребителите трябва да вярват, че продуктите предлагани под същата марка са еднакви в различните държави-членки“, добави тя. Според нея, ако това не е така, то е незаконно и несправедливо. „Ще се налагат стриктни наказания. Това уточнение ще бъде ясен сигнал за търговците и за всякакви похвати и заблуда на потребители. Искам да призова всички заинтересовани институции да ни помогнат този текст да бъде въведен по-бързо и приложен адекватно. Изработили сме план, който да предостави основните принципи за прозрачност и приобщаване на различните държави-членки. Ако има различия, източникът им да бъде изяснен. Ще се събират категорични и авторитетни доказателства. За да се тества този хармонизиран подход, държавите членки ще въведат една кампания“, обясни Йоурова. Тя подчерта, че ЕК категорично се наема да преустанови практиката на двоен стандарт при продуктите. \r\nЛюба АЛЕКСИЕВА", "date": "2018.04.30", "title": "Еврокомисарят Вера Йоурова: Не трябва да има потребители от втора класа в ЕС, ЕК се наема да преустанови двойния стандарт при продуктите"}
{"url": "http://www.focus-news.net/news/2018/04/30/2516588/nsi-obshtiyat-indeks-na-tsenite-na-proizvoditel-prez-mart-2018-g-ostava-nepromenen-spryamo-predhodniya-mesets-po-visoki-sa-tsenite-v-dobivnata-promishlenost-s-04.html", "text": "Общият индекс на цените на производител през март 2018 г. остава непроменен спрямо предходния месец. Това сочи статистика на Националния статистически институт (НСИ). По-високи цени са регистрирани в добивната промишленост с 0.4%, в преработващата промишленост не е отчетена промяна, a при производството и разпределението на електрическа и топлоенергия и газ е отчетено намаление с 0.1%. \r\nПо-съществено покачване на цените в преработващата промишленост се наблюдава при обработката на кожи и производството на изделия от обработени кожи без косъм - с 1.7%, и при производството на дървен материал и изделия от него, без мебели - с 1.2%, а спад е отчетен при производството на основни метали - с 1.1% , както и при производството на автомобили, ремаркета и полуремаркета - с 0.9%.\r\nОбщият индекс на цените на производител през март 2018 г. нараства с 3.0% в сравнение със същия месец на 2017 година. Увеличение на цените е отчетено при производството и разпределението на електрическа и топлоенергия и газ - с 11.6%, в преработващата промишленост - с 0.7%, и в добивната промишленост - с 0.1%.\r\nВ преработващата промишленост по-съществен ръст на цените се наблюдава при производството на дървен материал и изделия от него, без мебели - с 6.9%, и при производството на хартия, картон и изделия от хартия и картон - с 5.1%, а спад е регистриран при производството на тютюневи изделия - със 7.3%, както и при производството на превозни средства, без автомобили - с 2.2%.\r\nИндексът на цените на производител на вътрешния пазар през март 2018 г. се покачва с 0.1% спрямо предходния месец. Ръст на цените е отчетен в добивната промишленост - с 0.5%, в преработващата промишленост - с 0.1%, а при производството и разпределението на електрическа и топлоенергия и газ не е отчетена промяна.\r\nВ преработващата промишленост по-високи цени спрямо предходния месец се наблюдават при: производството на мебели - с 0.9%, производството на облекло - с 0.7%, производството на текстил и изделия от него, без облекло - с 0.5%. Спад е отчетен при производството на химични продукти - с 0.7%, и при производството на тютюневи изделия - с 0.5%. \r\nИндексът на цените на производител на вътрешния пазар през март 2018 г. нараства с 4.8% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 12.1%, в добивната промишленост - с 2.9%, и в преработващата промишленост - с 0.8%. \r\nПрез март 2018 г. по-високи цени в преработващата промишленост спрямо март 2017 г. са отчетени при производството на дървен материал и изделия от него, без мебели - с 5.3%, и при производството на мебели - с 3.5%. Намаление на цените се наблюдава при производството на тютюневи изделия - с 8.8%, и при производството на изделия от каучук и пластмаси - с 0.9%.\r\nИндексът на цените на производител на международния пазар през март 2018 г. спада с 0.2% в сравнение с предходния месец.\r\nВ преработващата промишленост  е отчетено намаление на цените с 0.1%. По-съществен спад е отчетен при: производството на основни метали - с 1.2%, производството на автомобили, ремаркета и полуремаркета - с 1.0%, и производството на метални изделия, без машини и оборудване - с 0.2%,  а покачване се наблюдава при: производството на дървен материал и изделия от него, без мебели - с 2.5%, обработката на кожи и производството на изделия от обработени кожи без косъм - с 2.4%, и производството на облекло - с 1.1%.\r\nИндексът на цените на производител на международния пазар през март 2018 г. нараства с 0.3% в сравнение със същия месец на 2017 година.\r\nВ преработващата промишленост цените се покачват с 0.6%. По-високи цени са отчетени при: производството на дървен материал и изделия от него, без мебели - с 9.0%, производството на хартия, картон и изделия от хартия и картон - с 8.9%, и обработката на кожи и производството на изделия от обработени кожи без косъм - с 6.3%. Спад на цените се наблюдава при производството на превозни средства, без автомобили и при производството на химични продукти - по 3.9%, и при производството на тютюневи изделия - с 3.7%.", "date": "2018.04.30", "title": "НСИ: Общият индекс на цените на производител през март 2018 г. остава непроменен спрямо предходния месец, по-високи са цените в добивната промишленост с 0.4%"}
{"url": "http://www.focus-news.net/news/2018/04/30/2516592/blagoevgrad-obshtina-gotse-delchev-organizira-vazpomenatelno-otbelyazvane-na-115-godini-ot-gibelta-na-gotse-delchev.html", "text": "Община Гоце Делчев организира възпоменателно отбелязване на 115-та годишнина от гибелта на Гоце Делчев, което ще се състои на 4 май 2018 година. Това съобщиха от пресцентъра на Община Гоце Делчев. То ще започне в 16.30 часа със заупокойна молитва, която ще бъде отслужена в катедралния храм „Св. св. Кирил и Методий“. В 17.00 часа ще бъдат положени венци и цветя на паметника на Гоце Делчев на централния площад в града.", "date": "2018.04.30", "title": "Благоевград: Община Гоце Делчев организира възпоменателно отбелязване на 115 години от гибелта на Гоце Делчев"}
{"url": "http://www.focus-news.net/news/2018/04/30/2516590/galap-interneshanal-43-ot-palnoletnite-balgari-rabotyat-i-sa-dovolni-ot-rabotata-si.html", "text": "43% от пълнолетните българи твърдят, че работят и са доволни от работата си. Това показват данните от ежемесечното националнопредставително проучване на „Галъп интернешънъл” за отношенията на българите към работата им. 18% работят, но не са доволни. 19% не работят, но като цяло са доволни от работата си досега, а 10% не работят в този момент и не са доволни от работата си до този момент. 7% казват, че още не работят, а останалите се затрудняват да отговорят. \r\nНай-доволни са хората, които имат и най-високо образование. Пенсионерите у нас изглеждат в сериозна степен доволни от трудовия си път. \r\n53% от работещите пълнолетни българи декларират, че са доволни от парите, които получават от работодателите си. 44% - че не са. Данните идват на фона на сравнително по-добрите показатели за икономиката и пазара на труда в последно време, но не показват решително превъзходство на задоволителните оценки. Положителните оценки „водят“ с малко, но и делът на отрицателните е чувствителен. \r\nПри отчитането на този показател, хората си дават сметка не само за размера на заплащането, но и за възможността или невъзможността да си намерят друга по-добра работа, за съотношението труд/заплащане и т.н.  \r\n58% от работещите пък казват, че са доволни от шефовете си, 24% не са, а 13% казват, че нямат шефове. Останалите се затрудняват да отговорят. Във въпроси като този със заплащането и този за шефовете, разбира се, може да се отразява и известна предпазливост на отговарящите.   \r\nОчакванията на българите за безработицата са на ниски нива в сравнение с предходни периоди. През април 20% очакват повишаване на безработицата и това е най-ниската точка от години. В последните няколко години тези очаквания се движиха около 40%, а по време на кризата дори преминаваха нива от 70%. Междувременно растат очакванията безработицата да остане на нива като сегашните (47% през този месец), а очакванията за намаляване на безработицата се движат напоследък на нива около и над 10%, като този месец са 14%. Всичко това означава, че песимизмът за трудовите перспективи остава преобладаващ, но намалява.", "date": "2018.04.30", "title": "\"Галъп интернешънъл\": 43% от пълнолетните българи работят и са доволни от работата си"}
{"url": "http://www.focus-news.net/news/2018/04/30/2516591/sofiyska-rayonna-prokuratura-nablyudava-dosadebno-proizvodstvo-za-prichineno-patnotransportno-proizshestvie-s-politseyski-avtomobil-v-stolitsata.html", "text": "Софийска районна прокуратура наблюдава досъдебно производство за причинено пътнотранспортно произшествие с полицейски автомобил в столицата. Това съобщиха от пресцентъра на Прокуратура на Република България. Под ръководството и надзора на Софийска районна прокуратура е образувано и се води досъдебно производство за това, че на 28 април 2018 г. около 00.05 часа в София водачът Станислав Недков при управление на лек автомобил марка „Ауди А8“, движещ се по ул. „Околовръстен път“ с посока на движение от бул. „Симеоновско шосе“, към бул. „Климент Охридски“ (на около 250 метра след кръстовището с бул. „Симеоновско шосе“), участва в ПТП със спрелия пред него в пътното платно лек автомобил „Киа Сийд“ – с включен светлинен сигнал с проблясваща синя светлина - управляван от М. К., като в резултат на това произшествие по непредпазливост са причинени телесни повреди на водача К. (сътресение на мозъка) и на пътника до него (сътресение на мозъка и контузия на гръден кош). \r\nВ хода на досъдебното производство е извършен оглед на местопроизшествие, като предстои да бъдат разпитани свидетели, както и да бъдат назначени и изготвени необходимите експертизи.", "date": "2018.04.30", "title": "Софийска районна прокуратура наблюдава досъдебно производство за причинено пътнотранспортно произшествие с полицейски автомобил в столицата"}
{"url": "http://www.focus-news.net/news/2018/04/30/2516575/petar-mutafchiev-bsp-vtoriyat-mobilen-paket-na-ek-za-sazhalenie-e-korenno-razlichen-ot-parviya.html", "text": "Вторият мобилен пакет на ЕК за съжаление е коренно различен от първия. Това каза Петър Мутафчиев, бивш министър на транспорта и председател на Съвета по транспорт към Националния съвет на БСП по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на Агенция „Фокус“. „Днешната среща е по инициатива на народните представители от „БСП за България“ в Комисията по транспорт, информационни технологии и съобщения в лицето на г-н Георги Свиленски и е свързана с един много важен въпрос. Това са новите промени, които се предлагат в регламент 10 - 73 на ЕС, който касае автобусните превози“, каза Мутафчиев. Той съобщи, че днешната среща се организира със съдействието на Форум за балкански транспорт.  \r\nДеница КИТАНОВА", "date": "2018.04.30", "title": "Петър Мутафчиев, БСП: Вторият мобилен пакет на ЕК за съжаление е коренно различен от първия"}
{"url": "http://www.focus-news.net/news/2018/04/30/2516596/haskovo-kmetat-dobri-belivanov-privetstva-uchastnitsite-v-zaklyuchitelnata-sreshta-na-saveta-na-detsata-kam-dazd.html", "text": "Кметът Добри Беливанов приветства участниците в заключителната среща на Съвета на децата към ДАЗД, която се проведе в последните три дни в Хасково. Това съобщиха от пресцентъра на Общината. Кметът благодари на децата членове на съвета за тяхната ангажираност и съдействие. По думите му те помагат на възрастните да видят проблемите през очите на децата.\r\nОт своя страна председателят на ДАЗД Елеонора Лилова благодари за съдействието на Общината за провеждането на форума. Тя подчерта, че Агенцията влага усилия в поддържане на активния диалог с децата. Затова е открит и денонощен телефон за психологически консултации - 116 111.\r\nВ Хасково членовете на Съвета на децата разговаряха за закриването на социално-педагогическите интернати и възпитателните училища, за адаптацията на децата от тях в новите услуги, за ролята на педагогическите съветници и психолозите в училище.", "date": "2018.04.30", "title": "Хасково: Кметът Добри Беливанов приветства участниците в заключителната среща на Съвета на децата към ДАЗД"}
{"url": "http://www.focus-news.net/news/2018/04/30/2516593/evrodeputatat-petar-kurumbashev-razlikata-pri-liberalizatsiyata-na-kabotazha-za-kamionite-i-za-avtobusite-e-evropa-na-dva-morala.html", "text": "Разликата при либерализацията на каботажа за камионите и за автобусите е „Европа на два морала“. Това каза Петър Курумбашев, член на Делегацията на българските социалисти в Европейския парламент, и на Комисията по транспорт и туризъм в ЕП (ТРАН) по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на  Агенция „Фокус“. „Държавите от Централна и Източна Европа имат лидираща позиция по отношение на камионите и затова по-нататъшната либерализация трябва да се забрани. Държавите от Западна Европа имат лидираща позиция по отношение на автобусите и за това либерализацията трябва да се разреши“, така Курумбашев обясни „Европа на два морала“. \r\n„Когато вие правите бизнес, това трябва да се спре, когато аз правя бизнес – това трябва да се разшири. Мисля, че логиката е проста“, коментира Курумбашев. \r\nДеница КИТАНОВА", "date": "2018.04.30", "title": "Евродепутатът Петър Курумбашев: Разликата при либерализацията на каботажа за камионите и за автобусите е „Европа на два морала“"}
{"url": "http://www.focus-news.net/news/2018/04/30/2516594/burgas-vazstanoveno-e-dvizhenieto-po-pat-i-6-aytos-sadievo.html", "text": "Възстановено е движението по път I-6 Айтос - Съдиево. Това съобщиха от пресцентъра на Агенция \"Пътна инфраструктура\".", "date": "2018.04.30", "title": "Бургас: Възстановено е движението по път I-6 Айтос - Съдиево"}
{"url": "http://www.focus-news.net/news/2018/04/30/2516582/evrodeputatat-petar-kurumbashev-zashto-liberalizatsiyata-na-kabotazha-e-dobro-neshto-pri-avtobusnite-prevozi-a-v-sashtoto-vreme-zabranata-mu-za-kamioni-e-losho.html", "text": "Въпросът е защо либерализацията на каботажа е добро нещо при автобусните превози, а в същото време забраната му за камиони е лошо. Това каза Петър Курумбашев, член на Делегацията на българските социалисти в Европейския парламент, и на Комисията по транспорт и туризъм в ЕП (ТРАН) по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на  Агенция „Фокус“. Курумбашев уточни, че от около 3-4 месеца този регламент е в Европейския парламент. По думите му финалните предложения ще могат да се внасят до юли месец, а преговорите по този регламент се очаква да приключат през септември. „Предложението от ЕК във втория пакет е обратното на това, което се предлага в транспорта с камионите, а именно пълна либерализация или почти пълна. Тъй като се предлага всички превози до 100 км да бъдат защитени, да подлежат на регулация, а тези над 100 км да бъдат разрешени и либерализирани. Защо либерализацията на каботажа е добро нещо в автобусните превози, а защо в същото време забраната на каботажа за камиони е лошо нещо?“, попита евродепутатът.\r\nДеница КИТАНОВА", "date": "2018.04.30", "title": "Евродепутатът Петър Курумбашев: Защо либерализацията на каботажа е добро нещо при автобусните превози, а в същото време забраната му за камиони е лошо"}
{"url": "http://www.focus-news.net/news/2018/04/30/2516589/voa-vanshniyat-ministar-na-kitay-van-i-shte-poseti-severna-koreya-na-2-i-3-may.html", "text": "Министърът на външните работи на Китай Ван И ще пристигне на посещение в Северна Корея тази седмица след историческата среща на върха между лидерите на двете Кореи – председателят Ким Чен-ун и южнокорейският президент Мун Дже-ин, предава радио The Voice of America.\r\nОт Китай съобщиха, че Ван ще бъде в Пхенян на 2 и 3 май по покана на севернокорейския си колега. Краткото съобщение, публикувано в понеделник, не съдържа детайли относно предмета на техните разговори.\r\nПревод и редакция:", "date": "2018.04.30", "title": "VOA: Външният министър на Китай Ван И ще посети Северна Корея на 2 и 3 май"}
{"url": "http://www.focus-news.net/news/2018/04/30/2516595/ombudsmanat-maya-manolova-shte-stoim-dokray-zad-kauzata-za-prekratyavane-na-dvoynite-standarti-pri-hranite.html", "text": "Ще стоим докрай зад каузата за прекратяване на двойните стандарти при храните, защото те нарушават тежко правата на европейските граждани. Това каза омбудсманът Мая Манолова по време на международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Искам да поздравя всички вас, които сте в тази зала затова, че сте тук. Както се чу още от първите изказвания, днешният форум няма да бъде просто поредният. Днес сме тук, за да излъчим важно послание до всички граждани на Европа, че идва краят на двойния стандарт при храните. Горда съм, че това послание ще прозвучи от София. България не просто постави проблема на масата, но и включи тази тема сред приоритетите на Българското председателство. Пътят дотук беше труден. Срещу нас стояха огромни икономически интереси, зад нас - нарушените права на 100 млн. граждани, които живеят в Централна и Източна Европа“, коментира Манолова. По думите ѝ разделението не е между гражданите в ЕС, а между големите корпоративни интереси и правата на гражданите. „Това е дискриминация и обида за гражданите. Това е нарушение на равнопоставеността, която е основна идея за ЕС. Това е заплаха за бъдещето на ЕС, нарушавайки доверието в институциите и европейските политици. Заплахата „Европа на два стандарта“ съществува, но тя може да бъде преодоляна, има воля за промяна. Благодаря на премиера Бойко Борисов, който прие темата присърце и настоя да бъде включена като приоритетна в рамките на българското председателство“, заяви Манолова. „Продължавам да настоявам, че трябва да имаме единен контрол от единен европейски орган. Защо той да няма за седалище София? Моята категорична позиция е, че националният вкус трябва да бъде изключен като критерии, когато говорим за търговски марки. Как ще се определя и измерва националният вкус на бебетата? Подкрепям предложението за единна методика, по която да работят контролните органи. Високото ниво на този форум и вашето присъствие е гаранция за това, че няма да има отстъпления и разтакаване. ЕС е показал, че работи за своите граждани\", каза още Мая Манолова\r\nЛюба АЛЕКСИЕВА", "date": "2018.04.30", "title": "Омбудсманът Мая Манолова: Ще стоим докрай зад каузата за прекратяване на двойните стандарти при храните"}
{"url": "http://www.focus-news.net/news/2018/04/30/2516598/varna-okrazhnata-prokuratura-predade-na-sad-nepalnoletna-izteglila-1-500-leva-ot-kradena-kreditna-karta.html", "text": "На съд с обвинителен акт на Окръжната прокуратура във Варна е била предадена непълнолетната Недялка Т. от град Игнатиево. Това съобщиха от пресцентъра на Апелативна прокуратура - Варна. Тя ще отговаря за използване на чужда кредитна карта без съгласието на титуляра, от която успяла да изтегли с няколко трансакции сумата от 1 500 лева.\r\nНа 25 юни 2017 г. пострадалата жена пазарувала в Грандмол във Варна. Докато се опитвала да вземе стока, поставена на висок стелаж, в нея се блъснало мургаво младо момиче с дълга коса. По време на пазаруването след инцидента жената усетила, че чантата ѝ е била разкопчана и от нея липсвало портмоне с няколко банкови карти и листчето със записаните ПИН-кодове. Междувременно от една от кредитните карти с няколко трансакции били изтеглени 1500 лева, докато банката-издател на картата я блокирала след сигнала на потърпевшата. От другите карти не били правени опити да се теглят пари. \r\nПотърпевшата подала сигнал в полицията. Полицейски служители от Трето РУ на МВР, които работели по линия на джебчийските кражби, разпознали в посетителка на мола със съмнително поведение издирваното момиче по описание на пострадалата жена. Назначената по делото лицевоидентификационна експертиза от записите на банкоматите потвърдили категорично, че Недялка Т. е автор на престъплението. Привлечена като обвиняема, 18-годишната признала вината си, но отказала да даде обяснение пред разследващите. \r\nПредстои делото срещу подсъдимата да бъде насрочено за разглеждане във Варненския окръжен съд.", "date": "2018.04.30", "title": "Варна: Окръжната прокуратура предаде на съд непълнолетна, изтеглила 1 500 лева от крадена кредитна карта"}
{"url": "http://www.focus-news.net/news/2018/04/30/2516602/varna-meditsinskiyat-universitet-v-grada-e-kompleksen-pobeditel-v-xix-ata-varnenska-universiada.html", "text": "Студентите от Медицински университет – Варна извоюваха приза „Комплексен победител“ в XIX-ата Варненска Универсиада. Това съобщиха от пресцентъра на Медицински университет – Варна. Бъдещите медицици заслужиха признанието след оспорвани  състезания по спортните терени във Варна между студенти от 6 варненски университета.\r\nВ стилна церемония по награждаване, която се проведе в залата на Юнашкия салон на 28 април, бяха наградени всички студенти медалисти в деветте вида спорт (волейбол – мъже и жени, мини футбол, баскетбол мъже и жени стрийтбол 3х3, боулинг, тенис на корт, шахмат, плуване, тенис на маса, лекоатлетически крос). Безапелационен шампион със седем шампионски титли във всички спортове е Медицински университет „Проф. д-р Параскев Стоянов“ - Варна, като голямата награда връчи Кристиан Димитров, директор дирекция „Спорт“ при Община Варна на Ректора на Университета проф. д-р Красимир Иванов.\r\nПроф. Иванов поздрави лично победителите и изрази чувството си на гордост от постигнатите резултати. „Пожелавам на студентите да са здрави, да имат успехи в учението, както в спорта, да станат толкова добри лекари, каквито спортисти са в момента. Изключително съм удовлетворен, че един от сравнително малките университети във Варна става комплексен победител във Варненската универсиада. Това ни радва, но също така ни ангажира като ръководство да продължаваме да инвестираме в младежките дейности и специално в спорта, защото няма университет без спорт. Всеки успешен университет успешно развива и спорта. Затова съм изключително щастлив и горд с нашите студенти“, каза проф. Иванов след церемонията по награждаването.\r\nОтборите на МУ - Варна извоюваха първи места и златни медали в състезанията по плуване, волейбол мъже и жени, боулинг, тенис на корт и футбол (първи отбор). Сребърни медали спечелиха отборите по шах и баскетбол и бронзови отличия в лекоатлетическия крос и футбол (втори отбор). МУ - Варна спечели в състезанията общо 1774 точки и купата за комплексен победител, на второ място се класира Икономически университет – Варна с 1737 точки, на трето място студентите от ВВМУ „Н. Й. Вапцаров“ с 1267 точки, следвани от ТУ, ВСУ и ВУМ.\r\nВсички наградени получиха от организаторите от Общината купи, медали, плакети, грамоти и предметни спортни награди. ХIX-ата Варненска Универсиада се организира и провежда от Община Варна, Студентските съвети и Академичните звена отговарящи за спорта в университетите.", "date": "2018.04.30", "title": "Варна: Медицинският университет в града е комплексен победител в XIX-ата Варненска Универсиада"}
{"url": "http://www.focus-news.net/news/2018/04/30/2516603/d-r-emiliya-baeva-zam-kmet-na-dobrich-dnes-izticha-srokat-za-planoviya-priem-v-detskite-gradini-na-teritoriyata-na-obshtinata.html", "text": "Днес изтича срокът за плановия прием в детските градини на територията на общината. Това съобщи д-р Емилия Баева, зам.-кмет „Хуманитарни дейности“ в Община град Добрич, предаде кореспондент на Радио „Фокус” – Варна. Класирането ще бъде обявено в началото на месец май, а приетите деца ще постъпят в първа група на детските градини на 15 септември. „В другите по-горни групи също могат да постъпят деца от същата дата\", уточни д-р Баева. До 31 май е срокът за подаване на заявления за планов прием в детските ясли. Там децата ще бъдат приемани в периода от септември до декември месец по предварително обявен график от директорите на детските ясли. Това е така, защото при по-малките деца се приема по-малък брой заради по-дългия адаптационен период. Зам.-кметът напомни, че електронният прием се осъществява за втора поредна година и когато родителите подават заявление за детските градини, трябва да отбележат месец април, защото тогава се прави класиране, да не се отбелязва кога ще бъдат приети. За детските ясли трябва да се отбелязва месец за класиране май. Кога ще бъдат приети се уточнява със съответния директор на детската ясла. „Това уточнение се прави, тъй като миналата година е имало случаи на недоразумения поради неразбиране\", посочи зам.-кметът. \r\nЖулиета НИКОЛОВА", "date": "2018.04.30", "title": "Д-р Емилия Баева, зам.-кмет на Добрич: Днес изтича срокът за плановия прием в детските градини на територията на общината"}
{"url": "http://www.focus-news.net/news/2018/04/30/2516600/konstantin-yankov-sbu-burgas-tselta-na-detsata-s-agresivno-povedenie-e-da-privlekat-vnimanie.html", "text": "Целта на децата с агресивно поведение е да привлекат внимание. Това каза за Радио „Фокус“ - Бургас Константин Янков, председател на Съюза на българските учители в Бургас. „Често провокирано сбиване или някаква форма на насили бива снимано и качено в Интернет и след което става сензация. Те не осъзнават какво правят и не се замислят за цялата дълбочина на проблема. Това говори за липса на морална устойчивост и ценностна система“, каза още Янков. Според него големият въпрос тук е какво прави семейството по отношение овладяване на агресията. По думите му изводите са, че родителите не се справя с основната си задача да възпитават децата в толерантност едни към други. „До голяма степен причината се крие и в това, че те са деца на както казваме „непълноценни семейства“, т.е. или са разведени родителите, или един от тях живее извън страната, или и двамата са в чужбина, а те са отглеждани от баба и дядо. Липсва семейната среда, която до голяма степен формира бъдещото поведение на учениците“, добави Константин Янков.\r\nПо думите му освен физическо има и вербално насилие. Младото поколение прекалено много общува в интернет и според психолози това крие много големи рискове, защото за много от децата този вид комуникация е предостатъчен и забравят общуването в реалната среда. Всички тези причини в комплекс действат негативно по отношение агресията в училище. На въпроса какви превантивни мерки могат да се вземат, той отговори, че трябва да има подготвени екипи в училищата, които да могат да оказват помощ при кризисни ситуации. „Но даже и във всяко училище да има по двама или по трима училищни психолози това няма да реши проблема, но до голяма степен може да го предотврати и да помогне ограничаването на тази агресия, която за съжаление през последните години непрекъснато нараства“, каза още Янков.\r\nДеница ДИМИТРОВА", "date": "2018.04.30", "title": "Константин Янков, СБУ - Бургас: Целта на децата с агресивно поведение е да привлекат внимание"}
{"url": "http://www.focus-news.net/news/2018/04/30/2516604/blagoevgrad-normalno-se-izvarshva-preminavaneto-na-avtomobili-prez-gkpp-ilinden.html", "text": "Нормално се извършва преминаването през ГКПП „Илинден“. Това съобщиха за Радио „Фокус“ – Пирин от Гранична полиция. Трафикът на ГКПП „Кулата“ също е нормално интензивен. Без проблеми се извършва и движението през останалите пунктове по българо-гръцката граница.\r\nЛивия НИНОВА", "date": "2018.04.30", "title": "Благоевград: Нормално се извършва преминаването на автомобили през ГКПП „Илинден“"}
{"url": "http://www.focus-news.net/news/2018/04/30/2516605/faktor-makedoniya-vodata-v-doyranskoto-ezero-dostigna-istoricheski-niva.html", "text": "Водата в Дойранското езеро достигна най-високото си ниво за последните 60 години, заяви наблюдаващият нивото на водата на езерото Злате Талевски, предава скопското електронно издание „Фактор“.\r\nСпоред него, през последните дни нивото на водата е достигнало 242 см над минималната кота. Подобно ниво на водата в езерото е отбелязано през 1958 година, но от тази неделя се забелязва ново увеличаване. „Нивото на водата на Дойранското езеро беше на минимална кота някъде през деветдесетте години на миналия век, а след това започна да намалява интензивно“.\r\nВ периода, когато езерото Дойран беше най-празно - минус почти три метра, с текущото водно ниво, имаме общо увеличение на нивото на водата от почти шест метра“, заяви Талевски.\r\nНа обратния полюс, през 90-те години в езеро Дойран се е разиграла екологична катастрофа с внезапното празнене на водата. През септември 2002 г. е пусната в действие спасителната система на езерото Дойран, която влива в езерото няколкостотин литра вода в секунда. Освен системата за запълване на езерото са повлияли и благоприятните хидроложки условия, придружени от обилни валежи от дъжд и сняг през изминалите години.\r\nПревод и редакция:", "date": "2018.04.30", "title": "„Фактор“ (Македония): Водата в Дойранското езеро достигна исторически нива"}
{"url": "http://www.focus-news.net/news/2018/04/30/2516607/prokuraturata-mvr-i-ministerstvo-na-transporta-sklyuchiha-sporazumenie-za-vzaimodeystvie-pri-razsledvane-na-proizshestviya-vav-vazdushniya-vodniya-i-zhelezopatniya-transport.html", "text": "Главният прокурор Сотир Цацаров, министърът на вътрешните работи и министърът на транспорта, информационните технологии и съобщенията подписаха споразумение на взаимодействие при разследване на произшествия и инциденти във въздушния, водния и железопътния транспорт. Това съобщиха от пресцентъра на Прокуратура на Република България.\r\nСпоразумението е сключено на основание чл. 12, параграф 3 от Регламент №996/2010г. на Европейския парламент и на Съвета относно предотвратяването на произшествия и инциденти в гражданското въздухоплаване, т. 14 от Преамбюла на Директива 2009/18/ЕО на Европейския парламент и на Съвета от 23 април 2009г. за определяне на основните принципи, които уреждат разследването на произшествията в областта на морския транспорт, чл. 20, параграф 1-3 от директива 2004/49/ЕО на Европейския парламент и на Съвета  от 29 април 2004 относно безопасността на железопътния транспорт в Общността и Директива 2001/14 ЕО относно разпределяне на капацитета на железопътната инфраструктура и събиране на такси за ползване на железопътната инфраструктура и за сертифициране за безопасност. \r\nСъс споразумението са уредени реда за взаимодействие и сътрудничество между ПРБ, МВР и МТИТ при паралелно провеждане на разследване във връзка с безопасността и на досъдебно производство по случаи, свързани с произшествия и инциденти във въздушния, водния и железопътния транспорт. \r\nРазследване във връзка с безопасността се извършва в случаи на реализиране на произшествия и инциденти и има за цел единствено установяване на причините, довели до настъпване на произшествието. Това разследване не включва изследване на въпроса за вината или отговорността, провежда се независимо и не засяга каквито и да били наказателни или административни производства. Разследването във връзка с безопасността се извършва от съответна комисия, назначена съобразно изискванията на ЗГВ, КТК и ЗЖТ по направленията транспорт, като до тяхното назначаване функциите им се изпълняват от специализираните звена на направленията транспорт на дирекция „Звено за разследване на произшествия във въздушния, водния и железопътния транспорт“ в МТИТ. \r\nДосъдебното производство за произшествия и инциденти в транспорта, при които е причинена смърт, телесни повреди или материални щети, както и в случаи на терористични актове или други актове на незаконна намеса в дейността на въздушния, водния или железопътния транспорт, съставляващи престъпления по НК, се провежда в съответствие на Наказателно процесуалния кодекс. \r\nЗа постигането на ефикасно взаимодействие и сътрудничество е създадена организация за поддържане на постоянна връзка, като страните по споразумението са определили лица за контакт. Органите на МВР ще осъществяват охрана на мястото на произшествие, а ръководителят на разследването във връзка с безопасността може да поиска ограничаване на придвижването на транспортни средства и в района на произшествието. \r\nВ случаите на провеждане на наказателно производство, преди извършването на огледа, органите на досъдебното производство  и ръководителят на разследването за безопасност съгласуват границите на местопроизшествието и последователността на неотложните следствени действия с цел осигуряване на безопасно боравене и запазване на установените доказателства. \r\nСтраните по сключеното споразумение осигуряват безопасно боравене с всички доказателства и предприемат действия за запазването им. \r\nСтраните по споразумението са уредили надлежен ред за споделяне на информация, която е от взаимен интерес съобразно възложените им правомощия. \r\nВ споразумението е предвидено провеждане на съвместни обучителни и квалификационни мероприятия в областта на разследването на произшествия във въздушния, водния и железопътния транспорт.", "date": "2018.04.30", "title": "Прокуратурата, МВР и Министерство на транспорта сключиха споразумение за взаимодействие при разследване на произшествия във въздушния, водния и железопътния транспорт"}
{"url": "http://www.focus-news.net/news/2018/04/30/2516606/burgas-v-grada-shte-se-provede-marsh-na-lovtsite-v-chest-na-145-godini-ot-rozhdenieto-na-kompozitora-georgi-shagunov.html", "text": "В чест на 145 години от рождението на композитора Георги Шагунов, членовете на Сдружение „Общество за духовни изяви“ и Сдружението на ловците и риболовците „Лебед“ възстановяват Марш на ловците – шествие от началото до средата на миналия век, провеждано в Бургас на Гергьовден по идея на Георги Шагунов. Това съобщиха от пресцентъра на Община Бургас. На 6 май ловците и риболовците ще дефилират по централните улици на града с 34 знамена на ловни дружини, облечени в подходящо ловджийско облекло, придружавани от ловджийските си кучета, както е било преди години. Тогава те са пеели Химна на ловците и марша „Един завет“ - написани и композирани от Шагунов. Самият той е бил член, а след това почетен председател на дружеството, което пък тази година отбелязва 120 години от създаването си.\r\nПредвид годишнината от рождението на Георги Шагунов, в шествието могат да се включат и бургаските колоездачи, на чието дружество композиторът също е бил член и дори е написал Химн на бургаските колоездачи, както и духови музики и граждани.\r\nШествието ще мине по централната улица „Александровска“ веднага след официалната част с освещаването на бойните знамена, което ще се състои на площада пред храм „Св. св. Кирил и Методий“ от 11.30 часа, и ще продължи до къщата, където е живял Георги Шагунов на ул. „Филип Кутев“ 2 А (срещу пристанището).\r\nНачалото на шествието е в 12.30 часа от площад „Тройката“. Маршрутът продължава по „Александровска“, до Общината, жп гарата и пристанището, през градинката, до къщата, където в тържеството ще се включи и Градският духов оркестър, който ще свири произведения на Шагунов.", "date": "2018.04.30", "title": "Бургас: В града ще се проведе Марш на ловците в чест на 145 години от рождението на композитора Георги Шагунов"}
{"url": "http://www.focus-news.net/news/2018/04/30/2516597/tass-reytingat-na-yuzhnokoreyskiya-prezident-premina-70-sled-sreshtata-s-kim-chen-un.html", "text": "Рейтингът на южнокорейския президент Мун Дже-ин за първи път от четири месеца премина 70% на фона на срещата му с лидера на Северна Корея Ким Чен-ин. Това съобщи в понеделник местната агенция Yonhap, предава ТАСС.\r\nСпоред нейните данни, 70% от запитаните са заявили, че одобряват Мун в качеството му на държавен глава и този показател е с 2,2% по-висок от преди една седмица. Тези, които не одобряват действията на южнокорейския президент са 24,4%, което е с 3% по-малко в сравнение с резултатите, получени преди една седмица.\r\nПревод и редакция:", "date": "2018.04.30", "title": "ТАСС: Рейтингът на южнокорейския президент премина 70% след срещата с Ким Чен-ун"}
{"url": "http://www.focus-news.net/news/2018/04/30/2516601/evrodeputatat-petar-kurumbashev-pravitelstvoto-tryabva-da-zatvori-temata-za-mezhdunarodniya-prevoz-na-tovari-po-vreme-na-evropredsedatelstvoto.html", "text": "Правителството трябва да затвори темата за международния превоз на товари по време на европредседателството. Това каза Петър Курумбашев, член на Делегацията на българските социалисти в Европейския парламент, и на Комисията по транспорт и туризъм в ЕП (ТРАН) по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на  Агенция „Фокус“. Курумбашев представи идеята на ниво Европейски съвет да се направи блокиращо малцинство. „Според мен е по-добре да се опитаме да затворим преговорите в Съвета, докато ние сме председател, макар и с някакви загуби“, каза евродепутатът. По думите му ако темата не се затвори по време на Българското председателство на Съвета на ЕС и не се достигне до договаряне, има опасност преговорите да продължат при Австрийското председателство. „При Австрийското председателство, бъдете сигурни, няма да затворим темата по-добре. Българското правителство има изключително малкото време да се опита да затвори в Съвета темата за международния превоз на товари. При нас ще можем да затворим при по-добри условия, отколкото при австрийците. Те няма да оставят тази работа за Румънското председателство. За това съм сигурен също“, допълни евродепутатът.\r\nДеница КИТАНОВА", "date": "2018.04.30", "title": "Евродепутатът Петър Курумбашев: Правителството трябва да затвори темата за международния превоз на товари по време на европредседателството"}
{"url": "http://www.focus-news.net/news/2018/04/30/2516608/rosen-nikolov-e-izbran-za-predsedatel-na-oblastnata-organizatsiya-na-abv-za-blagoevgrad.html", "text": "Росен Николов е избран за председател на областната организация на АБВ за Благоевград. Това съобщиха от пресцентъра на ПП АБВ. До момента той бе временно изпълняващ длъжността. На областната конференция, издигнала и одобрила кандидатурата му, присъстваха около 40 делегата от общинските структури на политическата сила в региона. На заседанието бе и лидерът на АБВ Константин Проданов.\r\nВеднага след избирането му Росен Николов заяви, че ще работи за реализирането на  политиките на АБВ, както на регионално, така и на национално равнище. Той изрази увереност, че партията ще бъде част от състава на следващото Народно събрание и посочи, че ще работи активно за постигане на добри резултати и на европейските и местни избори догодина. „Симпатизирам на лявата идея. Тя е бъдещето, новият път на България. Искам да събудя желанието на хората, които симпатизират на АБВ, да се борим за възраждане на нацията ни. Ние можем и трябва да дадем алтернатива, нов път за страната ни. Регионът на Благоевград е много специфичен, но аз съм убеден, че тук има много хора, които могат да дадат един нов път, едно ново начало на България“, посочи той. \r\nДумата взе и лидерът на Алтернатива за българско възраждане Константин Проданов. Той постави акцент върху необходимостта от икономическото развитие на регионите, от възраждането и създаването на производства с висока добавена стойност, с активната подкрепа от страна на държавата, които да мотивират хората да останат в България, да създават семействата си тук и тук да отглеждат децата си. „Благоевград е една от областите, които са най-силно засегнати от негативните демографски тенденции в страната. Те до голяма степен са следствие от тоталното отсъствие на държавата от икономическите процеси през последните тридесет години. В миналото Благоевград е бил населено място и област с достойна за уважение индустрия, която за съжаление бе сведена до услуги и микропроизводства като малки шивашки цехове, произвеждащи на ишлеме, където се работи при робски условия на труд и за мизерни средства. За това използвам случая да призова да престане тази абдикация на държавата от икономическия живот. Самоцелното фаворизиране на няколко финансови параметри като нисък дълг и прочие, не може да е повод за радост, когато виждаме, че огромна част от българите са го докарали до там, че нямат зъби в устата си, когато имате изключително посредствена индустрия, която не произвежда нищо с висока добавена стойност, и когато, според последната статистика от тази седмица, над два милиона българи живеят в тежки материални лишения“, посочи той.", "date": "2018.04.30", "title": "Росен Николов е избран за председател на областната организация на АБВ за Благоевград"}
{"url": "http://www.focus-news.net/news/2018/04/30/2516611/nsi-prez-fevruari-2018-g-spryamo-sashtiya-mesets-na-predhodnata-godina-narastva-proizvodstvoto-na-propan-butanovi-smesi.html", "text": "През февруари 2018 г. спрямо същия месец на предходната година нараства производството на пропан-бутанови смеси. Това сочи статистика на Националния статистически институт (НСИ).\r\nПрез февруари 2018 г. спрямо януари 2018 г. намалява производството на:\r\n- твърди горива - с 21.8% до 2 261 хил. т;\r\n- безоловен бензин - с 19.4% до 129 хил. т; \r\n- дизелово гориво - с 31.3% до 169 хил. т;\r\n- електроенергия - с 6.1% до 3 881 ГВтч.\r\nПроизводството на пропан-бутанови смеси няма изменение.\r\nПрез февруари 2018 г. спрямо същия месец на предходната година нараства производството на:\r\n- пропан-бутанови смеси - с 11.1%.\r\nНамалява производството на:\r\n- твърди горива - с 34.9%;\r\n- безоловен бензин - с 14.6%;\r\n- дизелово гориво - с 29.6%; \r\n- електроенергия - с 4.4%. \r\nДоставки на енергийни продукти\r\nПрез февруари 2018 г. спрямо януари 2018 г. нарастват доставките на:\r\n- пропан-бутанови смеси - с 6.1% до 35 хил. т; \r\n- безоловен бензин - с 9.1% до 36 хил. т;  \r\n- дизелово гориво - с 18.5% до 147 хил. т. \r\nНамаляват доставките на:\r\n- твърди горива - с 20.2% до 2 389 хил. т;\r\n- природен газ - с 9.5% до 354 млн. куб. м;\r\n- електроенергия - с 11.7% до 3 177 ГВтч.\r\nПрез февруари 2018 г. спрямо същия месец на предходната година нарастват доставките на:\r\n- пропан-бутанови смеси - с 6.1%;\r\n- безоловен бензин - с 20.0%; \r\n- дизелово гориво - с 5.8%. \r\nНамаляват доставките на:\r\n- твърди горива - с 32.4%;\r\n- природен газ - с 2.5%; \r\n- електроенергия - с 6.6%.", "date": "2018.04.30", "title": "НСИ: През февруари 2018 г. спрямо същия месец на предходната година нараства производството на пропан-бутанови смеси"}
{"url": "http://www.focus-news.net/news/2018/04/30/2516613/pazardzhik-kontsert-s-balgariya-v-sartseto-shte-se-provede-v-panagyurishte-po-povod-142-ta-godishnina-ot-aprilskoto-vastanie.html", "text": "В навечерието на 142-та годишнина от избухването на Априлското въстание Община Панагюрище събира на една сцена едни от най-големите звезди на българската музика - Васил Найденов, Маргарита Хранова и Сборна формация „Тоника Домини“ за празничен концерт под надслов „С България в сърцето“, съобщиха от пресцентъра на Общината. Концертът ще се състои от 20.00 часа на площад „20-ти април“ в Панагюрище. Ще станем свидетели на една незабравима вечер в компанията на едни от най-големите български легенди от музикалната сцена – Васил Найденов, Маргарита Хранова и Сборна формация „Тоника Домини“ и техните вечни хитове „Адаптация“, „Телефонна любов“, „Синева“, „По първи петли“, „Сбогом, моя любов“, „Устрем“, „Копнеж“, „Оставаме“, „Мария“, „Нека да е лято“, „Ладо ле, Ладо“, „Люлакови нощи“.", "date": "2018.04.30", "title": "Пазарджик: Концерт „С България в сърцето“ ще се проведе в Панагюрище по повод 142-та годишнина от Априлското въстание"}
{"url": "http://www.focus-news.net/news/2018/04/30/2516616/blagoevgrad-10-000-kasa-tsigari-bez-banderol-sa-izzeti-pri-proverka-na-lek-avtomobil-v-razlog.html", "text": "10 000 къса цигари без бандерол са иззети при  проверка на лек автомобил в Разлог. Това съобщиха от ОДМВР - Благоевград. Около 17.50 часа на 29 април 2018 г. на ул. “Изгрев“ в Разлог от полицейски служители на РУ - Разлог е спрян за проверка лек автомобил „Ауди“, управляван от 39-годишен с инициали И.И. от Разлог. В резултат на проверката са намерени и иззети около 10 000 къса цигари, без наличен задължителен бандеролен знак. За случая е уведомена РП - Разлог.", "date": "2018.04.30", "title": "Благоевград: 10 000 къса цигари без бандерол са иззети при  проверка на лек автомобил в Разлог"}
{"url": "http://www.focus-news.net/news/2018/04/30/2516599/evrodeputatat-petar-kurumbashev-ne-podkrepyam-bezgranichnata-i-neogranichena-liberalizatsiya-na-kabotazha-za-avtobusite-i-predlozhenieto-na-ek-za-vtoriya-mobilen-paket.html", "text": "Не подкрепям безграничната и неограничена либерализация на каботажа за автобусите и предложението на ЕК за втория мобилен пакет. Това каза Петър Курумбашев, член на Делегацията на българските социалисти в Европейския парламент, и на Комисията по транспорт и туризъм в ЕП (ТРАН) по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на  Агенция „Фокус“. Според Курумбашев с общи усилия с евродепутатите могат да направят добри предложения. Той посочи, че по темата са го потърсили експерти от повече от 10 държави, но не и от България. „Благодарен съм на колегите за тази покана, за да имам възможност да споделя както предлаганите промени, така и моята позиция. На първо място искам да чуем вашата позиция, ако искате да бъдат направени корекции в това, което ще представя като предложение срещу това на Комисията“, обърна се Курумбашев към участниците в дискусията. \r\nДеница КИТАНОВА", "date": "2018.04.30", "title": "Евродепутатът Петър Курумбашев: Не подкрепям безграничната и неограничена либерализация на каботажа за автобусите и предложението на ЕК за втория мобилен пакет"}
{"url": "http://www.focus-news.net/news/2018/04/30/2516615/burgas-70-godishen-mazh-ot-aytos-e-zaginaliyat-pri-katastrofata-na-patya-aytos-burgas-postradalata-zhena-e-s-komotsio-i-kontuziya-na-glavata.html", "text": "70-годишен мъж от Айтос е загиналият при катастрофата на пътя Айтос – Бургас, пострадалата жена е с комоцио и контузия на главата. Това съобщиха от ОДМВР - Бургас. Инцидентът стана около 09.29 часа днес на пътя Айтос – Бургас, в непосредствена близост до цветарски център „Даниел”. Водачът на лек автомобил „Пежо 405” – 70-годишен с инициали С.С. от Айтос, предприема ляв завой, като е блъснат от движещия се в посока от Бургас към Айтос лек автомобил „Мерцедес Е”, с бургаска регистрация, управляван от 53 годишен с инициали З.М. от село Люляково. \r\nВ резултат на пътнотранспортното произшествие на място загинал водачът на автомобила „Пежо” с инициали С.С., а пострадала спътничката му – 53-годишна жена с инициали Е.Ч. от Айтос, която с комоцио и контузия на главата е настанена за лечение в УМБАЛ – Бургас. \r\nЕдното от пътните платна бе затворено за два часа и половина, като пътния трафик в натоварената пътна отсечка се осъществяваше, чрез ръчно регулиране от страна на служителите на „Пътна полиция”. Към момента платната са освободени и преминаването по отсечката Бургас – Айтос се извършва с нормален ритъм.", "date": "2018.04.30", "title": "Бургас: 70-годишен мъж от Айтос е загиналият при катастрофата на пътя Айтос – Бургас, пострадалата жена е с комоцио и контузия на главата"}
{"url": "http://www.focus-news.net/news/2018/04/30/2516617/yordan-yordanov-kmet-na-dobrich-rezitbata-i-kositbata-za-oblagorodyavane-na-zelenite-ploshti-v-grada-se-izvarshvat-po-grafik.html", "text": "Резитбата и коситбата за облагородяване на зелените площи в града се извършват по график. Това съобщи Йордан Йорданов, кмет на Община град Добрич, предаде кореспондент на Радио „Фокус” – Варна. Доскоро се е извършвала така наречената скелетна резитба на голяма част от дърветата в града. Приключва в близките дни, до седмица. Там, където има нужда обаче, ще продължи кастренето на дървета и храсти. Общината отреагира на всички подадени от гражданите сигнали. Съставен е график и се работи по него. Коситбата на трева вече е започнала в по-голяма част от града, включително в Градския парк „Св. Георги“. Кметът даде уверение, че Общината ще се опита да обърне максимално внимание и на жилищните квартали. Работи се ударно по изготвен график от работниците на Общинското предприятие „Устойчиви дейности и проекти“. Освен това продължават дейностите по проекта за обновяване на водния сектор на града. Работи се паралелно на много места в Добрич. Ежедневно на сайта на общинската администрация и на Фейсбук страницата се публикува информация за хода на дейностите и местата, където има строителни дейности. \r\nЖулиета НИКОЛОВА", "date": "2018.04.30", "title": "Йордан Йорданов, кмет на Добрич: Резитбата и коситбата за облагородяване на зелените площи в града се извършват по график"}
{"url": "http://www.focus-news.net/news/2018/04/30/2516609/evrodeputatat-georgi-pirinski-tryabva-da-zashtitim-razumniya-balans-mezhdu-na-pravata-na-shofyorite-i-svobodniya-dostap-do-pazara-na-transportni-uslugi-v-shoseyniya-transport.html", "text": "Трябва да защитим разумния баланс между на правата на шофьорите и свободния достъп до пазара на транспортни услуги в шосейния транспорт. Това каза Георги Пирински, член на Делегацията на българските социалисти в Европейския парламент и член на Комисията по заетост и социална политика в Европейския парламент по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на   Агенция „Фокус“. По думите му гласуването по втория „Пакет мобилност“ в Комисията по заетост и социална политика е било разгорещено. „В Комисията по заетост и социална политика се гласуваха 3 мнения по трите предложени проекторешения. Тези мнения отиват в Комисията по транспорт. Там вече се оформя окончателното предложение за промяна в съоветните директиви и регламенти. Гласуването се раздели между представители на западноевропейските държави членки и тези на централно- и източноевропейските“, каза Пирински. По думите му спорно като кръг въпроси са били начините и степента проверки на пътя. „Надделяха текстовете, в които се предвижда доста широко и интензивно контролиране с изисквания за един пълен набор на документация, далеч повече от самите свидетелства за шофьора и за товара“, коментира Пирински. По думите му за интелигентните тахографи се е приел текстът, който предвижда въвеждането им от 2 януари 2020 г. „Твърде съкратен срок“, коментира Пирински. Според него, когато се градят предложенията срещу новия регламент, не бива да излиза, че се иска да се запазят невъзможни условия на работа и шофьорите да бъдат поставяни в крайно неблагоприятни условия. \r\nДеница КИТАНОВА", "date": "2018.04.30", "title": "Евродепутатът Георги Пирински: Трябва да защитим разумния баланс между на правата на шофьорите и свободния достъп до пазара на транспортни услуги в шосейния транспорт"}
{"url": "http://www.focus-news.net/news/2018/04/30/2516618/haskovo-rayonnata-prokuratura-privleche-kato-obvinyaem-i-zadarzha-23-godishen-izvarshitel-na-telefonna-izmama-za-nad-36-000-leva.html", "text": "Районната прокуратура привлече като обвиняем и задържа 23-годишен извършител на телефонна измама за над 36 000 лева. Това съобщиха от пресцентъра на Апелативна прокуратура - Пловдив. Районна прокуратура - Хасково привлече като обвиняем М.И. на 23 г. за това, че на 27 април 2018 г. в гр. Хасково, като съизвършител, в съучастие с неустановено лице, с цел да набави за себе си имотна облага, възбудил и поддържал заблуждение у 78-годишна жена, като ѝ причинил имотна вреда в големи размери  - 36 000 лева и 230 евро.\r\nНа 27 април 2018 г., в гр. Хасково, обвиняемият М.И., заедно с неустановено лице, заблудили пострадалата, като й се обадили по телефона и поискали пари  за оказване на съдействие на полицията за залавяне на телефонни измамници от гр. Хасково. Жената предала сумата, като я хвърлила през терасата на 7-я етаж от блока, в който живее. Парите били поставени в полиетиленова торбичка. Обвиняемият е бил задържани за срок от 72 часа с постановление на наблюдаващия прокурор.\r\nДнес Районна прокуратура - Хасково внесе искане в съда за вземане на мярка за неотклонение „задържане под стража“ спрямо него. Предстои разглеждането на искането от Районен съд - Хасково. Разследването по случая продължава.", "date": "2018.04.30", "title": "Хасково: Районната прокуратура привлече като обвиняем и задържа 23-годишен извършител на телефонна измама за над 36 000 лева"}
{"url": "http://www.focus-news.net/news/2018/04/30/2516622/dimana-miteva-psiholog-nerazbiraneto-koeto-detsata-poluchavat-e-osnovna-prichina-za-proyava-na-agresiya.html", "text": "Една от най-честите причини за проява на агресия при децата във всяка една възраст е неразбирането, което получават. Това каза в интервю за Радио „Фокус“ – Варна Димана Митева, психолог към Карин дом – Варна. „От най-първите им години, когато още не са се научили да говорят, да общуват, те се чувстват много често фрустрирани и стопирани за неща, които не могат да изразят с думи, не могат да поискат както трябва и много често остават неразбрани и не получават това, което искат. Когато нямаме набор от думи или от средства, с които да покажем своите желания, това неизменно буди агресия като един от методите, с които да получим това, което искаме“, подчерта психологът. Димана Митева припомни, че децата не се раждат агресивни, но стават агресивни въз основа на това неразбиране. „За съжаление сме загубили тази чувствителност към нуждите на децата ни. Все по-често прибягваме до безплатни детегледачи – телевизия, таблети, различни други устройства, с които да ги ангажираме, да ангажираме тяхното внимание и не се вслушваме в нещата, от които наистина имат нужда – една приятелска дума, разходка с родителите, съвместна игра“, отбеляза Димана Митева. По думите ѝ това се наблюдава още в най-ранна детска възраст, докато в училище проблемите се задълбочават, тъй като изискванията към децата се повишават, а разбирането остава все така на ниско ниво.\r\nМарияна ВАЛЕНТИНОВА", "date": "2018.04.30", "title": "Димана Митева, психолог: Неразбирането, което децата получават, е основна причина за проява на агресия"}
{"url": "http://www.focus-news.net/news/2018/04/30/2516612/georgi-svilenski-bsp-vazhnoto-e-da-zashtitim-balgarskiya-prevozvach-i-da-go-napravim-navreme.html", "text": "Важното е да защитим българския превозвач и да го направим навреме. Това каза Георги Свиленски, заместник-председател на ПГ на „БСП за България“ и на Комисията по транспорт, информационни технологии и съобщения по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на  Агенция „Фокус“. По думите на Свиленски позицията на ПГ на БСП ще бъде изградена след поредица от такива срещи. Той обърна внимание, че става въпрос за защита на българщината и за българското производство, а в случая за защита на българските превозвачи. „Почти съм сигурен каква ще бъде нашата позиция. Ще се опитаме тя да бъде наложена в българския парламент. Мисля, че по този въпрос няма как да се делим. Няма как да се делим на сини и червени, на БСП и ГЕРБ – важно е да защитим българския превозвач, важното е обаче да го направим навреме“, каза Свиленски. Според него по дебатите в първия пакет, Българската комисия по транспорт не е била достатъчно активна. „Надявам се с този случай да не се случи така. Позицията на „БСП за България“ вероятно ще бъде в подкрепа на българските превозвачи, така че да бъдат защитени интересите ни“, допълни Свиленски.\r\nДеница КИТАНОВА", "date": "2018.04.30", "title": "Георги Свиленски, БСП: Важното е да защитим българския превозвач и да го направим навреме"}
{"url": "http://www.focus-news.net/news/2018/04/30/2516623/veliko-tarnovo-v-grada-shte-se-provede-5-iyat-mezhdunaroden-konkurs-za-vokalna-i-instrumentalna-muzika-zvukat-na-vremeto-2018.html", "text": "В града ще се проведе 5-ият Международен конкурс за вокална и инструментална музика \"Звукът на времето\" 2018. Това съобщиха от пресцентъра на Община Велико Търново. Конкурсът ще се проведе в два раздела: Вокални изпълнители и Инструменталисти. Тази година петото издание събира 300 млади певци и инструменталисти от България, Македония, Румъния и др. във Велико Търново. Конкурсните програми се провеждат в две зали, като за инструменталистите протича в Изложбени зали \"Рафаел Михайлов\", а за вокалните изпълнители и вокални групи тази година ще бъде в ДКС  \"Васил Левски\" (Дворец на културата и спорта).\r\nОфициалното откриване на конкурса ще бъде на 4 май от 10.00 часа в Изложбени зали „Рафаел Михайлов“, а Гала концертът на лауреатите ще започне в 19.30 на 5 май в ДКС \"Васил Левски\".\r\nВ програмата на Международния конкурс са включени и три клавирни концерта на проф. Борислава Танева, Ангел Николов-Grand Prix Инструментал 2017 и доц. Александър Василенко, както и представяне на песенното творчество на композитора Емил Струнджев. На 4 май е предвидена и изложба, посветена на 90 години от раждането на композитора Александър Танев и кратък филм за живота му.\r\nOсновната цел на конкурса е да открие и даде път на младите таланти и да подпомогне тяхното развитие. В наградния фонд са включени, освен статуетки, медали ,парични награди и много подаръци за участниците от различни спонсори.\r\nУчастниците и в двата раздела се състезават за най-големите награди: Grand Prix - Вокал и Grand Prix - Инструментал и парична премия.", "date": "2018.04.30", "title": "Велико Търново: В града ще се проведе 5-ият Международен конкурс за вокална и инструментална музика \"Звукът на времето\" 2018"}
{"url": "http://www.focus-news.net/news/2018/04/30/2516610/premierat-boyko-borisov-dvoynite-standarti-pri-hranite-nakaraha-100-mln-dushi-da-se-chuvstvat-kato-aborigeni-na-16-17-may-tova-koeto-yadat-balgarite-shte-go-dam-i-na-moite-kolegi.html", "text": "Двойните стандарти при храните накараха 100 млн. души да се чувстват като аборигени. На 16-17 май това, което ядат българите ще го дам и на моите колеги. Това каза министър-председателят Бойко Борисов по време на международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, предаде репортер на Агенция „Фокус“. „Бих се срамувал много, ако бях на мястото на тези вериги и производители. Страшно обидно звучи. Всички, които ме познават знаят, че съм един от най-големите защитници на европейската перспектива. Не ми е минавало през ума, че е възможно такива големи авторитетни компании да си позволят да правят подобно нещо. Отнасяли сме се с голямо уважение, помагали сме си за навлизането на веригите в България, за свободния пазар. Не ви ли се струва безобразно? Кой умник в Европа изследва едно бебе за вкуса му и че обича палмово масло? Постави 100 млн. души да се чувстват като аборигени. Сигурно вече аборигените се чувстват доста по-добре. Нацията вече е болна“, заяви Борисов.\r\nПо думите му сега се влагат близо 5 млрд. лв. за здравеопазване. „Да даваш на бебетата по-лоша храна? Едно време в казармата пишеше: „Службата е тежка, но за сметка на това продължителна“. Сега можем да сложим – „Храните са вредни, но за сметка на това по-скъпи“. \r\n„Дал съм разпореждане и на 16-17 май това, което ядат българите ще го дам на моите колеги, да видим как ще го оценят. Дали ще я хапват с удоволствие, така както българите? Дали е нормално да търсиш като през комунизма връзки да си направиш от истинския ЕС храни за децата. Както Вера каза, че е баба, така и аз съм дядо. Не очаквах, че до там могат да са се развили нещата във времето“, каза още премиерът. \r\nЛюба АЛЕКСИЕВА", "date": "2018.04.30", "title": "Премиерът Бойко Борисов: Двойните стандарти при храните накараха 100 млн. души да се чувстват като аборигени - на 16-17 май това, което ядат българите ще го дам и на моите колеги"}
{"url": "http://www.focus-news.net/news/2018/04/30/2516626/pazardzhik-46-godishen-mazh-e-s-opasnost-za-zhivota-sled-sbivane-v-peshtera.html", "text": "46-годишен мъж е с опасност за живота, след като е намушкан с нож при сбиване в Пещера, съобщиха от ОДМВР - Пазарджик. Инцидентът е станал в петък вечерта. Малко след 19.00 часа в РУ - Пещера е получен сигнал за мъж, намушкан с нож. Незабавно към мястото бил насочен автопатрул от местното полицейско управление. Униформените установили, че случката се разиграла в жилището на 56-годишен мъж с инициали И.С. Мъжът бил с компания и след солидното количество употребен алкохол възникнала свада между него и съседа му с инициали С.Т. на 46 г. Тогава домакинът извадил нож и наранил по-младия мъж в областта на шията. Пострадалият бил транспортиран в УМБАЛ „Свети Георги“ в състояние с временна опасност за живота. И.С. е задържан в ареста на РУ - Пещера, а на местопрестъплението е извършен оглед. Във връзка със случилото се е образувано полицейско производство.", "date": "2018.04.30", "title": "Пазарджик: 46-годишен мъж е с опасност за живота след сбиване в Пещера"}
{"url": "http://www.focus-news.net/news/2018/04/30/2516625/protothema-na-ostrov-mikonos-mozhe-da-bade-obyaveno-izvanredno-polozhenie-zaradi-nedostig-na-voda.html", "text": "Остров Миконос е поставен пред риска да остане без достатъчно вода за летния сезон и жителите му дори могат да се принудят да обявят извънредно положение, гласи информация от местните, предава електронното издание на гръцкия вестник Protothema.\r\nУвеличеният туристически поток, заедно с двугодишното очакване на лиценз за нова пречиствателна станция предизвика изпразване на язовирите, отбелязва вестникът. Тазгодишната засуха предизвиква сериозни проблеми и най-вероятно те ще се увеличат по време на ключовия туристически сезон.\r\n„Водата в резервоарите намаля изключително много, докато лицензионните процедури за двете нови пречиствателни станции се завършат през седмицата преди Великден“, заявиха от местното управление на водите по време на заседание на общинския съвет на острова.\r\n„Искане за определяне на място за инсталирането на нови пречиствателни станции беше депозирано през 2016 година. Лицензионната процедура за инсталирането им отне две години и два месеца“, заявиха от управлението по водите.\r\nОт там добавиха още. Че е разработен план да се купи вода, в случай, че пречиствателните станции не започнат да работят навреме.\r\nЕдинственият начин, по който да се ускорят бюрократичните процедури, е островът да се обяви в извънредно положение, една крайна алтернатива, но такава, която също се разглежда“, заключват от местното водоснабдяване.\r\nПревод и редакция:", "date": "2018.04.30", "title": "Protothema: На остров Миконос „може да бъде обявено извънредно положение“ заради недостиг на вода"}
{"url": "http://www.focus-news.net/news/2018/04/30/2516620/vecher-makedoniya-novi-intsidenti-na-ostrov-lesbos-nyakolko-dni-predi-poseshtenieto-na-tsipras.html", "text": "Поради засега неизвестни причини в неделя вечерта на гръцкия остров Лесбос отново е имало сблъсъци между бежанци и мигранти в приемния център Мория, предава скопското електронно издание „Вечер“.\r\nИнформационният портал на острова „Лесбос нюз“ пише, че инцидентите са се прехвърлили и извън територията на лагера, а според непотвърдени информации, няколко лица ранени и закарани в болница.\r\nКакто съобщи кореспондентът на МИА от Атина, според последната официална информация от гръцкото правителство, в приемния център Мория, с капацитет 3000 души, в момента се намират 6885 бежанци и мигранти.\r\nСнощните инциденти се случиха няколко дни преди посещението на гръцкия премиер Алексис Ципрас на острова. Според местните медии, се очаква министър-председателят да бъде на острова в сряда или четвъртък за Регионална конференция на правителството.\r\nВъпреки това, жителите няма да организират топло посрещане на Ципрас. Планирани са протестни акции поради ситуацията с бежанците и мигрантите, но и заради премахването на по-ниските данъци на острова. Засега не е ясно дали гръцкият премиер ще посети и лагера за бежанци Мория, един от най-проблематичните приемни центрове в Гърция заради пренаселеността и честите инциденти между бежанци и мигранти.\r\nПревод и редакция:", "date": "2018.04.30", "title": "„Вечер“ (Македония): Нови инциденти на остров Лесбос няколко дни преди посещението на Ципрас"}
{"url": "http://www.focus-news.net/news/2018/04/30/2516628/faktor-bosna-i-hertsegovina-e-top-destinatsiya-za-arabskite-turisti-na-balkanite.html", "text": "Тази година Босна и Херцеговина очаква по-голям брой арабски туристи, предава скопското електронно издание „Фактор“.\r\nТе най-често посещават Сараево, Мостар, Бихач и Благай. От юни компаниите от арабските страни ще увеличат броя на предложенията за ваканция в БиХ, за да могат туристите да стигат по-лесно до страната, пише македонското издание.\r\nТуристите от Кувейт идват да се насладят на красотите на БиХ.\r\nАрабските туристи избират големи къщи и ги вземат под наем, като пребивават в страната от 7 до 20 дни.\r\nХората, които вече са давали къщи на арабите, казват, че те създават приятелства в района и искат да се връщат.\r\nПревод и редакция:", "date": "2018.04.30", "title": "„Фактор“: Босна и Херцеговина е топ дестинация за арабските туристи на Балканите"}
{"url": "http://www.focus-news.net/news/2018/04/30/2516627/prof-nikolay-ovcharov-v-pekin-se-sastoya-edno-ot-nay-uspeshnite-predstavyaniya-na-proekta-misiya-balgariya.html", "text": "В Пекин се състоя едно от най-успешните представяния на проекта „Мисия България“. Това каза в интервю за Агенция „Фокус“ археологът, проф. Николай Овчаров. „Може би най-приятното и най-екзотичното пътуване от „Мисия България“ беше до Китай. Това е една инициатива, която най-вероятно ще има развитие и в бъдеще, защото нашата лекция беше кулминацията на откриването на българистичен център в пекинския университет за чужди езици и култури, който има специална катедра по българистика, открита през 1968 г. и който подготвя китайските дипломати за света“, обясни проф. Овчаров. „Знае се много добре, че в момента Китай осъществява една грандиозна офанзива в целия свят. В този университет се изучават 84 езика като българистиката е на едно завидно предно място. В момента се подготвят около 200 души в следващите години с български език и с познаване на българската култура, което означава, че Китай подготвя едно навлизане и в България. Това, което всички искат, е китайските инвестиции, китайската култура, китайския опит да навлязат и у нас. Лекцията беше до голяма степен запознаване на студенти и преподаватели с българската култура. Тя се проведе на много високо ниво, беше почетена от ректора на университета и от българския посланик – Н. Пр. Григор Порожанов. Аз го отчитам като едно от най-успешните представяния на проекта“, каза още проф. Овчаров. \r\nЦветелин ДИМИТРОВ", "date": "2018.04.30", "title": "Проф. Николай Овчаров: В Пекин се състоя едно от най-успешните представяния на проекта „Мисия България“"}
{"url": "http://www.focus-news.net/news/2018/04/30/2516631/burgas-okrazhniyat-sad-zadarzha-pod-strazha-obvinyaem-za-grabezh-pridruzhen-s-nasilie.html", "text": "По искане на Окръжна прокуратура – Бургас, съдът задържа под стража Сали С., обвинен в извършване на грабеж и доведен в България по издадена Европейска заповед за арест. Това съобщиха от пресцентъра на Окръжна прокуратура – Бургас/b>.\r\nПо искане на Окръжна прокуратура – Бургас, съдът задържа под стража Сали С. (на 40 г.). Той е обвинен за това, че на 09 ноември 2014 г. в гр. Бургас, жк. „Братя Миладинови“, до спирката на Военна болница, отнел чужди движими вещи – дамска чанта, в едно с портмоне (съдържащо сумата от 25 лв.), мобилен телефон, лична и дебитна карта от владението на жена, като употребил сила – блъснал я в гръб и я натиснал с крак в областта на дясната ръка и рамо, като ѝ причинил средна телесна повреда.\r\nСали С. е бил привлечен като обвиняем в негово отсъствие, тъй като се е укрил след извършване на престъпното деяния. През 2015г. е бил обявен за общодържавно издирване, а през същата година за него е издадена и Европейска заповед за арест (ЕЗА). Сали С. е задържан на територията на Република Германия и е предаден на българските власти.\r\nСпоред прокурора е налице обосновано предположение за това, че Сали С. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление.\r\nСъдът прие мотивите на прокурора и задържа под стража обвиняемия.\r\nОпределението на Окръжен съд – Бургас може да бъде обжалвано пред Апелативния съд в града.", "date": "2018.04.30", "title": "Бургас: Окръжният съд задържа под стража обвиняем за грабеж, придружен с насилие"}
{"url": "http://www.focus-news.net/news/2018/04/30/2516624/d-r-ivan-ivanov-problemite-v-darzhavnite-i-obshtinski-bolnitsi-se-korenyat-v-samoto-strukturirane-i-upravlenie-na-lechebnite-zavedeniya.html", "text": "Проблемите в държавните и общински болници у нас се коренят в самото структуриране и управление на лечебните заведения. Това каза пред Радио „Фокус“ – Велико Търново д-р Иван Иванов, управител на МБАЛ „Св. Иван Рилски“ в Горна Оряховица. Като друг основен проблем той посочи и финансирането. По думите му нарушения правят и менажерите на болниците, но те се дължат отново на изискванията на законодателството. „Има заложени противоречия по начало в начина на управление на лечебните заведения. Те са търговски дружества, чиято основна цел, на практика, е да генерират печалба. В същото време това до голяма степен противоречи на функцията на болниците, защото тя не е да генерират печалба, а да лекуват качествено пациентите, които преминават през тях. Тези две неща винаги са в основно противоречие“, коментира д-р Иванов. Той определи и съществуването на подобен тип болнични търговски дружества като „no sense“. Според него докато не бъде въведена промяна в тази насока, управлението на стационарите ще куца.\r\nЛуиза ТРАНЧЕВА", "date": "2018.04.30", "title": "Д-р Иван Иванов: Проблемите в държавните и общински болници се коренят в самото структуриране и управление на лечебните заведения"}
{"url": "http://www.focus-news.net/news/2018/04/30/2516619/georgi-petarneychev-aebtri-vavezhdaneto-na-umnite-tahografi-za-dve-godini-e-nevazmozhno.html", "text": "Въвеждането на умните тахографи за две години е невъзможно. Това каза Георги Петърнейчев председател Асоциацията на българските предприятия за международни превози и пътищата (АЕБТРИ) по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на   Агенция „Фокус“.   Петърнейчев коментира, че от 2020 г. влизат така наречените умни тахографи и обърна внимание, че от догодина започват да ги въвеждат при новите автомобили. Той отчете, че това трябва да се случи за две години. „Първо е невъзможно, второ е сериозен бизнес за някои производители“, коментира Петърнейчев и допълни, че другият въпрос е колко ще струват те на превозвачите. \r\nДеница КИТАНОВА", "date": "2018.04.30", "title": "Георги Петърнейчев, АЕБТРИ:  Въвеждането на умните тахографи за две години е невъзможно"}
{"url": "http://www.focus-news.net/news/2018/04/30/2516629/bisera-borisova-psiholog-agresivnoto-povedenie-e-problem-koyto-mozhe-da-se-proyavi-oshte-v-ranna-detska-vazrast.html", "text": "Агресивното поведение е проблем, който може да се прояви още в ранна детска възраст. Това каза за Радио „Фокус“ – Пирин психологът Бисера Борисова. По думите ѝ няма как да бъде поставена точна граница, тъй като подобни признаци могат да бъдат видени както в деца на 2-годишна възраст, така и в по-големите, които са вече тийнейджъри. „Дори и при най-мъничките понякога се наблюдава желание да ощипят другарчето, да го замерят с пясък или да до ритнат. Агресията е навсякъде. Не може да се каже, че при тийнейджърите, тъй като тяхната възраст е малко по-сложна, има повече такива прояви“, коментира Борисова. Тя добави, че агресията не може и не бива да се раздел и по полов признак, тоест твърдението, че момчетата са по-агресивни не е правилно. „За съжаление, не може да се каже, че момчетата са по-агресивни, защото в последно време има и много прояви на агресия от страна на момичетата“, добави психологът. Борисова каза още, че когато се говори за агресия, то не винаги става въпрос за физическа, тъй като напоследък много разпространена е вербалната такава. „Липсата на уважително отношение и поведение към ближния, както към по-възрастния, така и към човек, който е на твоята възраст или е по-млад от теб, е също един сериозен проблем“, каза още Бисера Борисова. Експертът коментира, че когато се говори за агресия, е важно да се каже, че има не само такава, която е опасна, но и градивна. „Това е агресия, която се изразява в творческа енергия и тя е насочена правилно, така че да се борим с живота, тъй като животът не е лесен, нито за малки, нито за големи. Да има една борбеност, едно желание за справяне с трудностите, това е една здравословна форма на агресия“, допълни Борисова. Тя добави, че агресията е обратното на депресия, но когато тази агресия преминава границите на нормалното, не е  добре. „Дори и на мен ми се е случвало, когато отивам в парка да виждам деца на 12 - 13 години, които да проявяват агресивно поведение спрямо възрастни хора, което е много жалко. За съжаление, доста често и родителите остават безразлични“, каза Борисова. Психологът отбеляза, че е важно да се намери начин за справяне с проблема, който е доста сериозен, защото иначе има опасност той да ескалира.\r\nЛивия НИНОВА", "date": "2018.04.30", "title": "Бисера Борисова, психолог: Агресивното поведение е проблем, който може да се прояви още в ранна детска възраст"}
{"url": "http://www.focus-news.net/news/2018/04/30/2516621/premierat-boyko-borisov-edinstvoto-na-es-oznachava-edin-standart.html", "text": "Единството на ЕС означава един стандарт. Това каза министър-председателят Бойко Борисов по време на международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, предаде репортер на Агенция „Фокус“. „Аз съм от най-големите защитници на европейската перспектива, на това че Европа е пример за всички континенти.  „Кой умник казва, че българското бебе обича по-малко мляко и обича палмово масло? България преди 10 години влагаше 1 млрд. лв. за здравеопазване, сега близо 5 млрд. лв. на година. Продължават хората да мрат от сърдечно-съдови заболявания най-много е Европа. Чух, че имало държави, които не искали да подпишат дори тази доста семпла декларация. Толкова ми е обидно да говоря на тази тема. Разпоредил съм на здравния министър и на министъра на земеделието да се проведат разговори с вериги, вносители, магазинна мрежа и трябва да ви кажа, че ще се подготвим добре“, коментира Борисов. Той изрази надежда Жан-Клод Юнкер и Вера Йоурова да направят така, че тази тема да не стигне до 16 и 17 май в София на Съвета. „Ще говоря и с Доналд още днес. Единството на ЕС означава един стандарт. Когато са седнали Сталин, Рузвелт и Чърчил и са разпределили света, ние сме попаднали от тази страна на бариерата. Какво сме виновни ние? Сега бързаме, искаме, дисциплинирани сме да наваксаме. Надявам се всички да подпишете декларацията, защото това ще бъде акт на справедливост, че сме допринесли всички да вложим здравето сигурно на стотици хиляди българи, а сигурно и на милиони, попаднали от другата страна на бариерата“, допълни той. „Можем да изкупим поне малко греха си за това, с което сме допринесли. Обещавам ви, че темата ще продължи да стои, докато не я решим. Каузата е правилна“, добави премиерът Бойко Борисов. \r\nЛюба АЛЕКСИЕВА", "date": "2018.04.30", "title": "Премиерът Бойко Борисов: Единството на ЕС означава един стандарт"}
{"url": "http://www.focus-news.net/news/2018/04/30/2516634/prof-nikolay-ovcharov-aktsentat-na-poseshtenieto-ni-v-gratskiya-lach-na-proekta-misiya-balgariya-shte-padne-varhu-otnosheniyata-mezhdu-balgariya-i-vizantiya.html", "text": "Акцентът на посещението ни в гръцкия лъч на проекта „Мисия България“ ще падне върху отношенията между България и Византия. Това каза в интервю за Агенция „Фокус“ археологът, проф. Николай Овчаров. „В края на краищата имаме кирилицата благодарение на мисията на братята Кирил и Методий, които са византийски сановници. Много други културни влияния имаме от Византия, но също така сме дали много неща на Византийската империя. В Никозия искаме да засегнем някои отношения между България и Кипър, които са много слабо известни“, каза още той. „Така например много малко българи знаят, че през 13-14 век Кипър е предимно с гръцко население, но в края на 12 век, по времето на Кръстоносните походи там се настаняват рицарите от Западна Европа. Там се създава едно кралство – Кипърското кралство от йерусалимския крал Ги дьо Лузинян, което съществува повече от 250 години като има невероятен културен и политически възход. То води доста войни и с мюсюлманите и с византийците. Има един много интересен момент от 13 век, в който при една обсада на замъка „Св. Иларион“, който е чисто кръстоносен замък се случва така, че обсадата се държи от български наемници“, допълни още Овчаров. „За съжаление не се дават много точни сведения за тях и с проф. Павлов искаме да проучим какви точно са били те. За тях се твърди, че са били коварно измамени от една жена – Елинор Арагонска се казва и краля на Кипър ги хвърля един по един под скалите. Чак при последният от българите, кралят разбира, че всъщност те са невинни и го остава да живее“, допълни още той.\r\nЦветелин ДИМИТРОВ", "date": "2018.04.30", "title": "Проф. Николай Овчаров: Акцентът на посещението ни в гръцкия лъч на проекта „Мисия България“ ще падне върху отношенията между България и Византия"}
{"url": "http://www.focus-news.net/news/2018/04/30/2516635/varna-raboti-se-i-po-izdiganeto-na-tri-novi-obekta-v-zonata-na-1-vo-i-2-vo-keyovi-mesta-na-pristanishte-varna.html", "text": "Мащабната рехабилитация на пристанище Варна продължава с бързи темпове. Това предаде репортер на Радио „Фокус“ – Варна. Почти са готови тротоарните настилки и смяната на старата бетонна ограда покрай зоната за отдих. Работи се и по издигането на три нови обекта, които са в зоната на 1-во и 2-во кейови места, като предназначението им все още остава неясно. Най-вероятно, те ще се слеят с останалите заведения около тях. Заедно с това върви и процесът на разкрасяване на зоната за отдих – започнаха да се поставят палми и цветя.\r\nМилена СТОЕВА", "date": "2018.04.30", "title": "Варна: Работи се и по издигането на три нови обекта в зоната на 1-во и 2-во кейови места на пристанище \"Варна\""}
{"url": "http://www.focus-news.net/news/2018/04/30/2516632/vasil-pironkov-asotsiatsiya-na-avtobusnite-prevozvachi-balgarskite-prevozvachi-tryabva-da-izgotvim-deklaratsiya-koyato-da-dade-pravno-osnovanie-za-protivopostavyane-na-predlozheniyata-po-vtoriya-mobilen-paketna-ek.html", "text": "Българските превозвачи трябва да изготвим  декларация, която да даде правно основание за противопоставяне на предложенията по Втория мобилен пакет. Това каза Васил Пиронков, председател на Асоциацията на автобусните превозвачи в България по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на   Агенция „Фокус“. „Не мисля, че сме по-ниско ниво от всички европейци. Въпросът е, че ние не сме така добре организирани и не можем да защитим нашите права и да отстоим позициите си, но това не ни прави второ качество хора“, каза Пиронков и добави, че позициите трябва да се отстояват. „Всички, които представляваме организации, трябва с ваше съдействие да изготвим една обща декларация, която да е подпишем и да имате правно основание да се противопоставите на тези предложения“, обърна се той към евродепутатите и подчерта, че този документ трябва да излезе от целия бранш в България. \r\nДеница КИТАНОВА", "date": "2018.04.30", "title": "Васил Пиронков, Асоциация на автобусните превозвачи: Българските превозвачи трябва да изготвим декларация, която да даде правно основание за противопоставяне на предложенията по Втория мобилен пакетна ЕК"}
{"url": "http://www.focus-news.net/news/2018/04/30/2516636/sitel-makedoniya-prezidentat-na-albaniya-dade-ofitsialna-vecherya-za-ruskiya-patriarh-kiril.html", "text": "Хармонията, взаимното уважение, толерантността, разбирането и солидарността са характеристиките на отношенията между религиозните общности в Албания и най-ценното съкровище на историческото и националното наследство на страната. Религията никога не трябва да се използва в служба на насилствени идеи и цели, предава скопският телевизионен канал „Сител“.\r\nТова послание отправи албанския президент Илир Мета снощи на официалната вечеря, която организира в чест на патриарха на Москва и цяла Русия Кирил по повод неговото историческо посещение в Албания.\r\n„Живеем в трудно време на социални катаклизми и бърза трансформация на технологии и комуникации, които са всекидневно предизвикателство за всеки поединично, семействата, обществата, правителствата, държавите и религиозни институции. Езикът на омразата, насилието, нетолерантните актове, прояви на дискриминация въз основа на религиозни и етнически предразсъдъци, тероризма, екстремизма, конфликтите и войните с тежки хуманитарни последици днес са най-голямата опасност за човечеството. Религията и вероизповеданието имат незаменима роля в изграждането на траен и универсален мир между хората и народите. Религията никога не трябва да се използва в услуга на идеи и насилнически намерения. Тя винаги трябва да служи на мира, любовта, солидарността и хармонията, защото, както ни учат светите книги, Бог е мир а не насилие“, заяви Мета, като изрази искрена радост и задовлство от престоя на Патриарх Кирил в Албания.\r\nПатриарх Кирил подчерта добрите отношения между двете православни църкви, но и сред религиозните общности и държавата в Албания.\r\n„Това е първото посещение на Албания в историята на примата на Руската православна църква. Но въпреки това, Православните църкви на Русия и Албания имат дълга традиция на добри отношения. Нашите църкви не само споделят общи вярвания и са издържали подобен опит от суровите гонения през ХХ век, но също така имат и общи позиции по основните въпроси днес, демонстрирайки единството на Православието. Негово Блаженство архиепископ Анастас Янулатос остава винаги любим и скъп приятел на Русия. Изпитвам особено удоволствие в душата поради високото ниво на отношенията между църквата и държавата в Албания.И то не само с православната църква, но и всички други религиозни общности, които са верни партньори на държавата, в каузата за укрепване на морала в обществото. Това е предпоставка за хармония между хората и между различните социални групи“, заяви патриарх Кирил, като благодари за сърдечното посрещане и пожела мир и благоденствие на гражданите на Албания.\r\nНа вечерята, освен предстоятелите на църквите на двете страни, присъстваха и представители на други религиозни общности в Албания, на правителството, както и руският посланик в Тирана.\r\nРуският сановник днес (понеделник, 30 април) ще има официални срещи с президента Илир Мета и премиерът Еди Рама, а преди заминаването ще посети и новия манастир \"Св. Влах\" в близост до Драч и Богословската православна академия, разположена в околностите на манастира.\r\nПревод и редакция:", "date": "2018.04.30", "title": "„Сител“ (Македония): Президентът на Албания даде официална вечеря за руския патриарх Кирил"}
{"url": "http://www.focus-news.net/news/2018/04/30/2516637/pregled-na-mezhdunarodnite-novini-do-13-chasa-agentsiya-fokus.html", "text": "Хармонията, взаимното уважение, толерантността, разбирането и солидарността са характеристиките на отношенията между религиозните общности в Албания и най-ценното съкровище на историческото и националното наследство на страната. Религията никога не трябва да се използва в служба на насилствени идеи и цели, предава скопският телевизионен канал „Сител“.\r\nТова послание отправи албанския президент Илир Мета снощи на официалната вечеря, която организира в чест на патриарха на Москва и цяла Русия Кирил по повод неговото историческо посещение в Албания.\r\n„Живеем в трудно време на социални катаклизми и бърза трансформация на технологии и комуникации, които са всекидневно предизвикателство за всеки поединично, семействата, обществата, правителствата, държавите и религиозни институции. Езикът на омразата, насилието, нетолерантните актове, прояви на дискриминация въз основа на религиозни и етнически предразсъдъци, тероризма, екстремизма, конфликтите и войните с тежки хуманитарни последици днес са най-голямата опасност за човечеството. Религията и вероизповеданието имат незаменима роля в изграждането на траен и универсален мир между хората и народите. Религията никога не трябва да се използва в услуга на идеи и насилнически намерения. Тя винаги трябва да служи на мира, любовта, солидарността и хармонията, защото, както ни учат светите книги, Бог е мир а не насилие“, заяви Мета, като изрази искрена радост и задовлство от престоя на Патриарх Кирил в Албания.\r\nПатриарх Кирил подчерта добрите отношения между двете православни църкви, но и сред религиозните общности и държавата в Албания.\r\n„Това е първото посещение на Албания в историята на примата на Руската православна църква. Но въпреки това, Православните църкви на Русия и Албания имат дълга традиция на добри отношения. Нашите църкви не само споделят общи вярвания и са издържали подобен опит от суровите гонения през ХХ век, но също така имат и общи позиции по основните въпроси днес, демонстрирайки единството на Православието. Негово Блаженство архиепископ Анастас Янулатос остава винаги любим и скъп приятел на Русия. Изпитвам особено удоволствие в душата поради високото ниво на отношенията между църквата и държавата в Албания.И то не само с православната църква, но и всички други религиозни общности, които са верни партньори на държавата, в каузата за укрепване на морала в обществото. Това е предпоставка за хармония между хората и между различните социални групи“, заяви патриарх Кирил, като благодари за сърдечното посрещане и пожела мир и благоденствие на гражданите на Албания.\r\nНа вечерята, освен предстоятелите на църквите на двете страни, присъстваха и представители на други религиозни общности в Албания, на правителството, както и руският посланик в Тирана.\r\nРуският сановник днес (понеделник, 30 април) ще има официални срещи с президента Илир Мета и премиерът Еди Рама, а преди заминаването ще посети и новия манастир \"Св. Влах\" в близост до Драч и Богословската православна академия, разположена в околностите на манастира.\r\n***Поради засега неизвестни причини в неделя вечерта на гръцкия остров Лесбос отново е имало сблъсъци между бежанци и мигранти в приемния център Мория, предава скопското електронно издание „Вечер“.\r\nИнформационният портал на острова „Лесбос нюз“ пише, че инцидентите са се прехвърлили и извън територията на лагера, а според непотвърдени информации, няколко лица ранени и закарани в болница.\r\nКакто съобщи кореспондентът на МИА от Атина, според последната официална информация от гръцкото правителство, в приемния център Мория, с капацитет 3000 души, в момента се намират 6885 бежанци и мигранти.\r\nСнощните инциденти се случиха няколко дни преди посещението на гръцкия премиер Алексис Ципрас на острова. Според местните медии, се очаква министър-председателят да бъде на острова в сряда или четвъртък за Регионална конференция на правителството.\r\nВъпреки това, жителите няма да организират топло посрещане на Ципрас. Планирани са протестни акции поради ситуацията с бежанците и мигрантите, но и заради премахването на по-ниските данъци на острова. Засега не е ясно дали гръцкият премиер ще посети и лагера за бежанци Мория, един от най-проблематичните приемни центрове в Гърция заради пренаселеността и честите инциденти между бежанци и мигранти.\r\n***Лидерът на арменската опозиция и депутат в парламента на страната от партия „Елк“ Никол Пашинян в понеделник официално бе издигнат за кандидат-премиер на страната. Това съобщи пресслужбата на парламентарната фракция, предава ТАСС.\r\n„Фракцията единогласно реши да издигне кандидатурата на Никол Пашинян за премиерския пост“, заявиха от пресслужбата.\r\nОт опозиционния парламентарен блок „Царукян“ вече заявиха, че ще гласуват за кандидатурата на Пашинян без предварителни условия. „Ние заявихме, че ще дадем нашите гласове за народния кандидат за премиер Никол Пашинян. Не поставяме никакви предварителни условия“, заяви депутатът от блока Наира Зограбян. Тя отбеляза, че „въпросът за срока на насрочване на извънредни парламентарни избори в страната не е обсъждан, тъй като за това трябва да има консенсус между всички политически сили“.\r\n„Готови сме да участваме в парламентарни избори и утре, но останалите политически сили трябва да обявят своите намерения“, добави Зограбян.\r\nИзбирането на нов премиер трябва да се състои на 1 май. Три фракции (блокът „Царукян“, „Дашнакцутюн“ и „Елк“) обявиха, че са готови да гласуват за Пашинян. Управляващата Републиканска партия на Армения няма да издига свой кандидат.\r\nЛидерът на опозицията ще стане министър председател, ако за него гласуват 53 депутати от 105-местния еднопалатен парламент.\r\n***Водата в Дойранското езеро достигна най-високото си ниво за последните 60 години, заяви наблюдаващият нивото на водата на езерото Злате Талевски, предава скопското електронно издание „Фактор“.\r\nСпоред него, през последните дни нивото на водата е достигнало 242 см над минималната кота. Подобно ниво на водата в езерото е отбелязано през 1958 година, но от тази неделя се забелязва ново увеличаване. „Нивото на водата на Дойранското езеро беше на минимална кота някъде през деветдесетте години на миналия век, а след това започна да намалява интензивно“.\r\nВ периода, когато езерото Дойран беше най-празно - минус почти три метра, с текущото водно ниво, имаме общо увеличение на нивото на водата от почти шест метра“, заяви Талевски.\r\nНа обратния полюс, през 90-те години в езеро Дойран се е разиграла екологична катастрофа с внезапното празнене на водата. През септември 2002 г. е пусната в действие спасителната система на езерото Дойран, която влива в езерото няколкостотин литра вода в секунда. Освен системата за запълване на езерото са повлияли и благоприятните хидроложки условия, придружени от обилни валежи от дъжд и сняг през изминалите години.\r\n***Проектът „Канал Одрин“, намиращ се в близост до границите между Турция, Гърция и България е завършен на 99 процента, съобщи на 28 април Мурат Аджу от генералната дирекция за управление на водните ресурси, пише електронното издание на гръцкия вестник Protothema.\r\n„Копаенето (на канала) е готово на 99 процента към днешна дата“, заяви Аджу, визирайки канала, който е с дължина 7800 метра.\r\nКаналът се строи на река Марица, която е известна със своите преливания, обяснява изданието.\r\nПроектът, чиято реализация започва през ноември 2015 година и за който е отделен бюджет от около 11 милиона долара, ще позволи да се отбиват до 2500 кубически метра вода в секунда. Знае се, че Марица прелива до около две хиляди кубически метра по време на дъждовния сезон. \r\nОсвен това, съобщи Аджу, четири от петте моста, които са част от проекта, също са готови. \r\nВ потвърждение на съобщението на Аджу, министърът на горите и водните ресурси на Турция Вейсел Ероглу заяви на 29 април, че проектът ще бъде завършен до 29 април. „95 процента от „Канал Одрин“ е завършен. Остава само един мост и 100 метра от него“, заяви той.\r\nМеждувременно, пише „Прототема“, още един проект – „Канал Истанбул“ – ще бъде следизборен приоритет, според думите на турския президент Реджеп Таийп Ердоган, изказани на 28 април.\r\nПървата инициатива на правителството му след победа на изборите ще бъде изкопаването на „Канал Истанбул“ – изкуствен воден път, свързващ Черно с Мраморно море, заяви Ердоган.\r\nЩом бъде завършен, истанбулският канал ще облекчи морския трафик в Босфора и най-вече трафика на петролни танкери.\r\n***Заместникът на косовския премиер Рамуш Харадинай и лидер на партия „Инициатива за Косово“ Фатмир Лимай заяви, че президентът на страната Хашим Тачи не е правилният човек, който да води диалога Белград – Прищина, пише скопското електронно издание „Вечер“.\r\nЛимай обясни, че правителството в Прищина все още не е взело решение кой да води преговорите, предава базираното в Прищина албанско електронно издание „Газета Експрес“. Вицепремиерът е подчертал, че неговата партия ще има проблем ако преговорите с Белград се водят от Тачи. „Ние искаме тези разговори да ги води някой, в който имат доверие всички партии в правителството и парламента на Косово“, заяви Лимай, като добави, че всички партии трябва да изкажат своето мнение, когато става въпрос за диалога Белград – Прищина.\r\nКосовският политик изтъкна, че „Харадинай е говорил от свое име“.\r\n„Правителството, парламента и другите партии все още не са изказали своето мнение за това кой ще води тези разговори“, подчерта Лимай и добави, че „Инициатива за Косово“ ще иска от този, който ще води преговорите, да информира за това, което се случва в Брюксел.\r\nПо време на посещението си председателят на Европейския съвет Доналд Туск призова Косово да подобри отношенията си със Сърбия, за да постигне напредък в дългосрочната си цел – влизането в Европейския съюз.\r\n„Без цялостна нормализация на отношенията със Сърбия и цялостно прилагане на договорите, не виждам как може да се постигне пробив в отношенията с ЕС“, заяви Туск на съвместна пресконференция с президента на Косово Хашим тачи. Той добави, че ще бъде трудно, но, че е оптимист.\r\n„Знам, че ще бъде трудно, но все още съм умерен оптимист“, посочи Туск.\r\n„Вечер“ припомня, че през 2013 година Прищина и Белград започнаха диалог за подобряване на отношенията под егидата на Европейския съюз, но до сега не е постигнат голям напредък.\r\n*** Европол съобщи, че на пропагандната машина на „Ислямска държава“ е нанесен смъртоносен удар, благодарение на международна полицейска операция, започнала в сряда, пише електронното издание The Brussels Times.\r\nВъпреки това, историкът Питер Ван Остайен, експерт по арабския свят и „Ислямска държава“, заяви, че това е „силно преувеличение“ и че изобщо няма никакъв ефект.\r\n„Тази операция изглежда е нямала никакъв ефект. Няма никакви щети за „Амак“, каналът за комуникация на „Ислямска държава“, от сряда насам. Напротив, терористичната организация продължава да е много активна в „Телеграм“. Все още мога да вляза във всички обичайни канали“, заяви Ван Остайен пред Агенция „Белга“.\r\nТова е първият случай, в който Европол говори за операция срещу пропагандните канали на „Ислямска държава“, пише изданието. От там твърдят, че операцията е повлияла на капацитета на „Ислямска държава“ да излъчва терористична пропаганда.\r\nПитер ван Остайен не забелязва нещо да е постигнато реално. „Не знам какво се опитват да постигнат Европол, но аз лично не виждам никакъв ефект“.", "date": "2018.04.30", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/04/30/2516639/burgas-natsionalnata-asotsiatsiya-na-slyapo-gluhite-v-balgariya-organizira-bazovo-obuchenie-za-uchiteli-v-grada.html", "text": "Националната асоциация на сляпо-глухите в България в партньорство с Община Бургас организират базово обучение за учители, специални педагози, логопеди, психолози и хора от помагащите професии в подкрепа на процеса на приобщаване на сляпо-глухи деца и възрастни. Това съобщиха от пресцентъра на Община Бургас.\r\nСъбитието под надслов „Алтернативни методи на комуникация при сляпо-глухи хора“ ще бъде осъществено от специалисти с признат опит и квалификация от Националния център за рехабилитация на сляпо-глухи „Хелън Келър“. Дейностите включват обучителен модул с лекции и практически ателиета, които ще протекат при вход свободен и ще бъдат отворени за участие както към специалистите, желаещи да надградят своите познания, така и към студенти и неспециалисти с интерес към теми, свързани с езика и комуникацията. Обучението ще се проведе от 8 до 17 май 2018 г. в извънработни часове както следва: всеки делничен ден от 8 до 11 май и от 14 до 17 май – от 16.00 до 19.30 часа в зала на галерия-музей „Георги Баев“ – Бургас; на 12 и 13 май – от 10.00 до 16.00 часа в зала №1 на Експозиционен център „Флора“ – Бургас.", "date": "2018.04.30", "title": "Бургас: Националната асоциация на сляпо-глухите в България организира базово обучение за учители в града"}
{"url": "http://www.focus-news.net/news/2018/04/30/2516614/tass-liderat-na-armenskata-opozitsiya-ofitsialno-e-izdignat-kato-kandidat-za-premierskiya-post.html", "text": "Лидерът на арменската опозиция и депутат в парламента на страната от партия „Елк“ Никол Пашинян в понеделник официално бе издигнат за кандидат-премиер на страната. Това съобщи пресслужбата на парламентарната фракция, предава ТАСС.\r\n„Фракцията единогласно реши да издигне кандидатурата на Никол Пашинян за премиерския пост“, заявиха от пресслужбата.\r\nОт опозиционния парламентарен блок „Царукян“ вече заявиха, че ще гласуват за кандидатурата на Пашинян без предварителни условия. „Ние заявихме, че ще дадем нашите гласове за народния кандидат за премиер Никол Пашинян. Не поставяме никакви предварителни условия“, заяви депутатът от блока Наира Зограбян. Тя отбеляза, че „въпросът за срока на насрочване на извънредни парламентарни избори в страната не е обсъждан, тъй като за това трябва да има консенсус между всички политически сили“.\r\n„Готови сме да участваме в парламентарни избори и утре, но останалите политически сили трябва да обявят своите намерения“, добави Зограбян.\r\nИзбирането на нов премиер трябва да се състои на 1 май. Три фракции (блокът „Царукян“, „Дашнакцутюн“ и „Елк“) обявиха, че са готови да гласуват за Пашинян. Управляващата Републиканска партия на Армения няма да издига свой кандидат.\r\nЛидерът на опозицията ще стане министър председател, ако за него гласуват 53 депутати от 105-местния еднопалатен парламент.\r\nПревод и редакция:", "date": "2018.04.30", "title": "ТАСС: Лидерът на арменската опозиция официално е издигнат като кандидат за премиерския пост"}
{"url": "http://www.focus-news.net/news/2018/04/30/2516638/prof-dimitar-domozetov-institut-po-zemedelie-kyustendil-tazi-godina-ochakvame-bogata-chereshova-rekolta-v-regiona.html", "text": "Тази година очакваме богата черешова реколта в региона. Това каза пред Радио „Фокус” – Кюстендил професор Димитър Домозетов, директор на Институт по земеделие – Кюстендил. По думите му към момента може да се каже, че черешовата реколта в Кюстендил и региона е от добра до отлична. „Разбира се, че има и някои места, където поради падналия на 1 март мраз има нарушения, но те са малко. Ще припомня, че на 1 март имахме 3 часа с много ниски температури. Температурите бяха около минус 23 градуса. Тогава някои от цветовете измръзнаха – абортираха. Причината за този аборт на цветовете не е само падналият мраз, но и друга, бързото припламване, прецъфтяване, подсъхване на близалцето на черешовия цвят, също доведе до такива аборти. Това е сравнително малко и в определени места, но в останалата част на Кюстендил, беше една пролетна картина”, каза Димитър Домозетов. Според него, ако не се случи някаква изненада в началото на месец май, ще има богата реколта и стопаните трябва да си подготвят касетки, амбалаж, да си създават бригади, защото проблем ще бъде прибирането на реколтата. „Трябва да се създаде необходимата организация. Проблем ще бъде и реализирането на реколтата, защото когато има много продукция – тя по-трудно се реализира”, каза Димитър Домозетов.\r\nВенцеслав ИЛЧЕВ", "date": "2018.04.30", "title": "Проф. Димитър Домозетов, Институт по земеделие – Кюстендил: Тази година очакваме богата черешова реколта в региона"}
{"url": "http://www.focus-news.net/news/2018/04/30/2516640/sport-grigor-dimitrov-e-na-35-tochki-ot-chetvartoto-myasto-v-ranglistata-na-atp.html", "text": "Първата ракета на България запази петата си позиция в световната ранглиста и се доближи само на 35 точки от четвъртия Марин Чилич след доброто си представяне на турнира в Барселона, където достигна до четвъртфиналите. На първо място в класацията е Рафаел Надал, втори е Роджър Федерер, а трети е Александър Зверев.", "date": "2018.04.30", "title": "Спорт: Григор Димитров е на 35 точки от четвъртото място в ранглистата на АТП"}
{"url": "http://www.focus-news.net/news/2018/04/30/2516630/ministar-lilyana-pavlova-nyama-da-dopusnem-da-ima-vtoro-kachestvo-potrebiteli-v-evropa.html", "text": "Няма да допуснем да има второ качество потребители в Европа – такова, каквото чухме и видяхме днес за пореден път като доказателство от всички изследвания. Това каза на пресконференция министърът на Българското председателство на Съвета на ЕС 2018 Лиляна Павлова във връзка с международния форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „За съжаление, все още е налице и като качество на стоките и като цена по-лошо качество на по-висока цена в България. Това е нещо недопустимо и обидно. Предложението на комисар Вера Йоурова като председателство вече го разглеждаме. Тази законодателна инициатива ще бъде разгледана и ще се постараем в най-кратки срокове да бъде придвижено напред на ниво работна група, за да създадем всички необходими предпоставки до края на българското председателство да имаме напредък, за да може австрийското председателство да приключи работата по този пакет и да има както ясни и единни стандарти, така и високи санкции за тези, които ги нарушават“, коментира Павлова. \r\nЛюба АЛЕКСИЕВА", "date": "2018.04.30", "title": "Министър Лиляна Павлова: Няма да допуснем да има второ качество потребители в Европа"}
{"url": "http://www.focus-news.net/news/2018/04/30/2516646/burgas-s-bogata-programa-ot-sabitiya-balgarovo-shte-otbelezhi-svoya-praznik-na-1-may.html", "text": "Българово ще отбележи своя празник на 1 май с богата програма от събития. Това съобщиха от пресцентъра на Община Бургас. От кметството приканват всички жители и гости на града да посетят различните изложби, концерти и базари, които започват още днес. Празникът ще започне днес от 17.00 часа с откриването на изложбата ‘Гости в миналото“ в местното читалище. Утре от 10.00 часа ще се проведе кулинарен базар „Колорит“, ще гостуват занаятчиите от Етнографски комплекс „Генгер“, ще се проведе и цветен пазар „Пъстроцветна феерия“. На същия ден от 18.00 часа ще започне концерт на Професионален фолклорен ансамбъл „Странджа“ – Бургас. На 2 май от 13.00 часа ще се отслужи празнична света литургия в храм „Свети Атанасий“, ще се раздаде и курбан за здраве.", "date": "2018.04.30", "title": "Бургас: С богата програма от събития Българово ще отбележи своя празник на 1 май"}
{"url": "http://www.focus-news.net/news/2018/04/30/2516633/ombudsmanat-maya-manolova-nay-visoko-stoyat-pravata-na-grazhdanite-a-ne-ikonomicheskite-interesi-na-golemite-kompanii.html", "text": "Най-високо стоят правата на гражданите, а не икономическите интереси на големите компании. Това каза на пресконференция омбудсманът Мая Манолова във връзка с международния форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Целта, която си поставихме като организатори на този форум, ще бъде постигната, а именно, идва краят на двойните стандарти в Европа. Освен, че отново описахме нечестните и обидни за гражданите практики с двойните стандарти, ценното на днешния форум е, че очертахме решенията. Може би гражданите вече се умориха да слушат за проблема, който е навсякъде в тяхното ежедневие. Решенията са чрез промяна в европейското законодателство“, заяви Манолова. По думите ѝ акцентите, които е поставила и от името на институцията, и от името на спонтанно оформената национална коалиция в България срещу двойните стандарти, са свързани с това какво ще бъде законодателството. „Обърнахме внимание на това, че не трябва да бъдат допускани отклонения в състава на стоките, защото всеки опит да бъде дефинирано, че производителите ще могат да допускат несъществени отклонения в съставките на храни под един и същи бранд, на практика заплашват ситуацията да остане същата. Изказваме съмнения, че включването на националния вкус като оправдание за производителите на предлагане на различни стандарти в утвърдени брандове е проблем. Скептична съм кой и как може да докаже съществуването на национален вкус, когато става дума за бебета. Трябва да се върви към ясна регламентация, която и след промените в законодателството, да направи невъзможно предлагането на стоки с различно качество под една и съща марка на европейските потребители“, каза още Мая Манолова. \r\nЛюба АЛЕКСИЕВА", "date": "2018.04.30", "title": "Омбудсманът Мая Манолова: Най-високо стоят правата на гражданите, а не икономическите интереси на големите компании"}
{"url": "http://www.focus-news.net/news/2018/04/30/2516641/petar-mutafchiev-bsp-balgarskiyat-avtomobilen-bransh-tryabva-da-ima-predstavitelstvo-v-bryuksel.html", "text": "Българският автомобилен бранш трябва да има представителство в Брюксел. Това каза Петър Мутафчиев, бивш министър на транспорта и председател на Съвета по транспорт към Националния съвет на БСП по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на   Агенция „Фокус“. По думите на Мутафчиев трябва да се търси начин за комуникация и лобизъм на бранша вътре в самия ЕС и така ще се види какви са интересите на останалите превозвачи от другите страни. Според него  големият проблем идва от това, че се прави опит да се избяга от формулировката „превозвач“. „Държавата не може да регулира този процес. Целта е тази регулировка да изчезне изцяло“, допълни Мутафчиев.  \r\nДеница КИТАНОВА", "date": "2018.04.30", "title": "Петър Мутафчиев, БСП: Българският автомобилен бранш трябва да има представителство в Брюксел"}
{"url": "http://www.focus-news.net/news/2018/04/30/2516650/galina-stoyanova-kmet-na-kazanlak-iskame-da-pomognem-na-obshtinskata-bolnitsa-da-prodalzhi-da-raboti-i-da-namalyava-svoite-zadalzheniya.html", "text": "МБАЛ „Д-р Христо Стамболски“ обслужва 103 508 жители от общините Казанлък, Мъглиж, Павел баня, Гурково и Николаево. Това каза за Радио „Фокус“ управителят на здравното заведение д-р Кети Маналова. Тя добави, че през здравното заведение през 2017 година са преминали 10 518 болни. Болницата предоставя диагностика и лечение чрез широкоспектърни медицински услуги – вътрешни болести, ендокринология, кардиология, гастроентерология, детски болести, акушерство и гинекология, родилна помощ, хирургия, ортопедия и травматология, неврология,  анестезиология и интензивно лечение, УНГ, хемодиализа, физикална терапия и рехабилитация, лабораторна ехографска и рентгенова диагностика.\r\n2017 година здравното заведение приключи със загуба в размер на 283 хил. лв. Втора поредна година почти всичките отделения на здравното заведение са на загуба, като няма нито едно отделение на печалба. „Това е в резултат на мултиплициращ ефект от намаляване през 2011 и 2012 година цените на клиничните пътеки, в резултат на което ежегодните загуби на дружеството са в размер на 520 хил. лв. при други равни условия“, каза д-р Кети Маналова.\r\nКметът на Община Казанлък Галина Стоянова каза, че състоянието на Общинската многопрофилна болница „Д-р Христо Стамболски“ е въпрос, който е важен, защото се отразява на бюджета на Общината. Тя поясни, че по въпроса за болницата се полагат съвместни усилия и се работи заедно с народните представители Борис Кърчев и Емил Христов. „Без да бъде афиширано това, искаме да помогнем на общинската болница да продължи да работи, да намалява своите задължения и да отговаря на изискванията на близо 100-хилядното население, което обслужва тя“, каза още тя.\r\nПрез 2013 година Многопрофилната болница е обновен с общо 70 апарата, които са структуроопределяща медицинска апаратура, почти за всички клинични и параклинични отделения по проект на Община Казанлък за 3.269 млн. лв. През 2014 година отново с проект на Община Казанлък са приложени мерки за енергийна ефективност в болницата на стойност 2.607 млн. лв. Със собствени средства е довършена модерницацията на операционния блок, като ремонтът е започнал много преди това, но към днешна дата лечебното заведение разполага със съвременни операционни системи. През 2015 година спешно са закупени рециклирана стерилизационна машина за над 40 хил. лв. В лечебното заведение изцяло са подменени три петдесетгодишни асансьора, което позволява значително да бъдат намалени разходите за техния ремонт. Лечебното заведение през тези години почти изцяло подменя транспортния си парк. Закупени са реанимобил и лек автомобил за транспорт на пациенти и лекарски екипи събирани по спешност, които сменят автомобилите с над 20-годишна експлоатация.\r\nЗначително е променено финансовото състояние на лечебното заведение през последните пет години. Задълженията към контрагенти на многопрофилната болница са намалени с 1.920 млн. лв. За първи път собственият капитал на дружеството е положителна величина. \r\nПрез месец септември 2014 година ръководството на дружеството кандидатства за акредитация на лечебното заведение по ИСО – 9000 в структурите на бизнеса. Акредитационната процедура завършва с отлична оценка за цялостната медицинска дейност за срок от пет години, което е прецедент за болницата. За първи път в историята на дружеството се получава право за практическо обучение на студенти и следдипломно обучение на магистър – лекар и  специализанти. Самата д-р Маналова е записала: „Тази висока оценка болницата нямаше да получи без абсолютната подкрепа на собственика на дружеството в лицето на Община Казанлък, която направи всичко възможно за цялостната модернизация както на медицинската апаратура, така и на инфраструктурата на лечебното заведение“.  \r\nПрез петгодишния период дружеството със собствени средства извършва газификация на болницата и намалява разходите за отопление в годишен размер от 331 хил. лв. на 172 хил. лв. През 2015 година е продаден терен – дарение от Община Казанлък, с което се позволява лечебното заведение да запази относителната си финансова стабилност през 2016 и 2017 години. През този период персоналът на лечебното заведение инвестира собствени средства в размер на 409 хил. лв. в апаратура, които дружеството е можело да даде на персонала си във вид на премии.\r\nСлавяна ГАЙДАРОВА", "date": "2018.04.30", "title": "Галина Стоянова, кмет на Казанлък: Искаме да помогнем на общинската болница да продължи да работи и да намалява своите задължения"}
{"url": "http://www.focus-news.net/news/2018/04/30/2516643/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.04.30", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/04/30/2516649/kyustendil-obshtinata-obyavyava-priem-na-fishove-za-proektni-idei-za-vklyuchvane-v-aktualiziranata-investitsionna-programa.html", "text": "Община Кюстендил обявява прием на фишове за проектни идеи за включване в актуализираната инвестиционна програма. Това каза пред Радио „Фокус” – Кюстендил Надя Каратова, зам.-кмет на Община Кюстендил. Крайният срок за подаване на проектните фишове е 26 юли. Заинтересованите лица, които могат да подават фишове за проектни идеи трябва да бъдат регистрирани или извършващи дейността си на територията на Община Кюстендил, юридически лица, сдружения на собствениците, неправителствени организации, публични институции, формални групи граждани и други. Проектните фишове могат да бъдат по няколко основни групи – социална инфраструктура, културна инфраструктура и енергийна ефективност.\r\nВенцеслав ИЛЧЕВ", "date": "2018.04.30", "title": "Кюстендил: Общината обявява прием на фишове за проектни идеи за включване в актуализираната инвестиционна програма"}
{"url": "http://www.focus-news.net/news/2018/04/30/2516651/detelina-yotova-spetsializiranata-prokuratura-kmetat-na-selo-tazha-e-privlechen-kato-obvinyaem-za-rakovodene-na-prestapna-grupa.html", "text": "На 27 април беше задържана група, занимаваща се с набиране на проститутки в предварително наети за целта апартаменти. Участниците в тази група са 9 души - 1 ръководител и 8 участника. Това каза на брифинг Детелина Йотова, зам. административен ръководител на Специализирана прокуратура, предаде репортер на Агенция „Фокус\". Йотова добави, че групата е с период на действие от пролетта на 2017 г. до 27 април 2018 г. Всички са привлечени в качеството на обвиняеми в престъпление за организиране и ръководене на престъпна група. „Едно от лицата, което е и ръководител на престъпната група, е кмет на село Тъжа, област Стара Загора. Групата е наела 2 апартамента на територията София, където предимно са се извършвали сексуалните услуги с различни клиенти. За тази цел групата е имала и заведение, наречено бар „10”, където част от персонала е извършвал сексуални услуги. В близост до бара е имало и къща, където именно са се изпълнявали тези сексуални услуги. Обяви са се подавали във вестник „Позвънете”, където всеки желаещ е можел да се свърже на определен телефон за съответната услуга\", каза още Детелина Йотова. \r\nПрокурор Соколова е наблюдаващ прокурор по случая. Специализираната полицейска операция e проведена съвместно с сектор БОП в град София, подпомагани от ГДБПОП и служители на СДВР. Днес ще бъдат внесени мерки за неотклонение по отношение на 7 лица. Другите 2 лица са с парични гаранции.\r\nЦветелин ДИМИТРОВ", "date": "2018.04.30", "title": "Детелина Йотова, Специализираната прокуратура: Кметът на село Тъжа е привлечен като обвиняем за ръководене на престъпна група"}
{"url": "http://www.focus-news.net/news/2018/04/30/2516648/detsa-ot-troyan-shte-daryat-spetsialna-aparatura-za-malkite-patsienti-na-pirogov-na-1-may.html", "text": "На 1 май деца от Троян ще дарят специална апаратура за малките пациенти на \"Пирогов\". 5-те семейства от гр. Троян за поредна година изработват мартеници, които след това малките ученици с големи сърца от \"Заедно в доброто\" продават. Със събраните средства те правят дарение за други деца. И през тази година фокусът им е върху Специализирания детски комплекс в \"Пирогов\", където се намират уникални за страната детски клиники и отделения. Това съобщиха от пресцентъра на УМБАЛСМ \"Пирогов\".\r\nНа 1 май троянските деца ще дарят съвременен нож за рязане на тъкани с генератор, който комбинира 2 технологии - ток и ултразвук. Специалният нож гарантира минимална травма и максимална сигурност по време на работата. Ножът скъсява оперативното време (времето на провеждане н аоперация) и намалява сигурността при работата, респективно възстановителният процес е много по-бърз. \r\nТази година екипът добротворци се увеличи, като към \"Заедно в доброто\" се присъедини и екипът на Клийнтех България.", "date": "2018.04.30", "title": "Деца от Троян ще дарят специална апаратура за малките пациенти на \"Пирогов\" на 1 май"}
{"url": "http://www.focus-news.net/news/2018/04/30/2516642/evrodeputatat-petar-kurumbashev-nyama-smisal-ot-protest-sreshtu-vtoriya-paket-za-mobilnost-v-balgariya-toy-tryabva-da-e-v-bryuksel.html", "text": "Няма смисъл от протест срещу Втория пакет за мобилност в България, той трябва да е в Брюксел. Това каза Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП (ТРАН) по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на Агенция „Фокус“. В края на дискусията, когато бяха изразени повече мнения от страна на превозвачите против регламента, Петър Курумбашев заяви: „Адресатът ви е в Брюксел. Там обикаляйте около околовръстното шосе. Адресатът е там“, допълни Курумбашев. По думите му тук всички ще се убеждават по между си, а няма различия по темите. „Искам тази позиция да бъде чута на друго място“, каза още Курумбашев. Евродепутатът призова българските превозвачи да бъдат представени в Брюксел. По отношение на въпроса за умните тахографи, Курумбашев посочи, че в Европа предлагат с навлизането на нови автобуси, тогава да се инсталират. „Същото се говори и за камионите“, каза Курумбашев.   \r\nДеница КИТАНОВА", "date": "2018.04.30", "title": "Евродепутатът Петър Курумбашев: Няма смисъл от протест срещу Втория пакет за мобилност в България, той трябва да е в Брюксел"}
{"url": "http://www.focus-news.net/news/2018/04/30/2516654/tass-komandir-na-shiitskite-otryadi-oproverga-saobshtenieto-za-raketen-udar-po-bazata-kray-alepo.html", "text": "Базата на проиранските формирования „Фатимиюн“ в околностите на град Алепо в Северна Сирия не е била подложена на ракетен удар в нощта срещу понеделник. Това съобщи пред телевизионния канал Al Mayadeen командир на шиитските бойци, сражаващи се на страната на сирийската армия, предава ТАСС.\r\nСпоред неговите думи, „военният обект не е повреден и няма загуби сред личния състав“.\r\nПо-рано телевизионният канал Sky News Arabia предаде, че в хода на ракетна атака по позициите на сирийската армия в околностите на Хама и Алепо са нанесени удари по проирански въоръжени отряди, воюващи на страната на Дамаск. Според информацията на телевизионния канал, е атакувано военното летище край Алепо, където се намира военната база на шиитските бойци.\r\nСъгласно данните на Sky News Arabia, на атака е подложен също районът на дислокация на 47-а моторизирана бригада на 10 км западно от Хама, където се намира лагерът на проиранските сили. Според сведенията, са загинали 26 души, повечето от които са шиитски бойци.\r\nОт страна на командването на ВС на Сирия засега няма коментар по повод предполагаемото ракетно нападение. Военен източник съобщи пред агенция SANA, че са нанесени удари по военни позиции в районите на градовете Хама и Алепо.\r\nПревод и редакция:", "date": "2018.04.30", "title": "ТАСС: Командир на шиитските отряди опроверга съобщението за ракетен удар по базата край Алепо"}
{"url": "http://www.focus-news.net/news/2018/04/30/2516647/blagoevgrad-normalno-natovaren-e-trafikat-na-granichnite-punktove-mezhdu-balgariya-i-gartsiya.html", "text": "Нормално натоварен е трафикът на граничните пунктове между България и Гърция в Област Благоевград. Това съобщиха за Радио „Фокус“ – Пирин от Гранична полиция. Без проблеми се извършва и преминаването на българо-македонската граница.\r\nЛивия НИНОВА", "date": "2018.04.30", "title": "Благоевград: Нормално натоварен е трафикът на граничните пунктове между България и Гърция"}
{"url": "http://www.focus-news.net/news/2018/04/30/2516655/nikolay-tsonkov-bsp-za-balgariya-dalavera-za-30-miliona-li-e-skandalat-s-banite-v-ovcha-kupel-i-gorna-banya.html", "text": "Министърът на здравеопазването Кирил Ананиев на практика декапитализира \"Националната специализирана болница за физикална терапия и рехабилитация\" ЕАД с изпълнението на решението на Министерски съвет да прехвърли на Столична община част от имотите, които стопанисва лечебното заведение. Това коментира народният представител от \"БСП за България\" Николай Цонков, съобщиха от пресцентъра на БСП - София. Той и колегите му от групата на социалистите Христо Проданов и Румен Георгиев поеха ангажимент пред граждани и служители на болницата, които неотдавна протестираха срещу освобождаването на директора д-р Йордан Иванчев, да проверят случая. Затова и попитаха министъра каква точно е политиката на Министерството на здравеопазването към тази болница, защото тя е уникална? Какви са мотивите за освобождаване на досегашния директор? Защо декапитализират по този начин болницата и защо капиталът й е силно подценен?\r\n\"Изобщо не съм доволен от обясненията на министър Ананиев, заяви Николай Цонков. - Освободеният директор д-р Иванчев през миналата година е внесъл няколко инвестиционни предложения за оздравяване на болницата. Те са били отхвърлени от Министерството на здравеопазването. Има още нещо много смущаващо - към този момент определените за прехвърляне имоти на болницата все още не са вписани към Столична община. Как тогава Столична община, чрез нейни структури, кандидатства с тези имоти по Оперативна програма \"Наука и образование за интелигентен растеж\" и печели два проекта на обща стойност 30 милиона лева?! Единият от тези проекти е за създаване на нова лаборатория. Защо е необходима такава, след като самият министър Ананиев заяви, че настоящата лаборатория към болницата се развива успешно и е една от най-старите в страната? Това е някакъв абсурд! Как тази болница ще функционира, след като капиталът й от 530 000 ще бъде намален на 80-90 000?\"\r\nСпоред Николай Цонков зад цялата тази ситуация прозират нечисти намерения. \"Става въпрос за апетитни имоти и разположени върху тях сгради на културата. Дали този интерес към тях не е заради въпросните 30 милиона лева, които ще отидат в нечий джоб, далавера за 30 милиона ли е това, пита народният представител от БСП. \"Очевидно баните в \"Овча купел\" и \"Горна баня\", както и останалите имоти, които вървят с тях, ще бъдат използвани за поредно разпределение на европейски средства по \"специално предназначение\", каза още той. За пореден път ставаме свидетели как в това правителство кражбите и парите стоят над закона и обществения интерес. Пациентите и гражданите от района искат болницата да бъде използвана за здравеопазване, а не да бъде превърната в средство за лично облагодетелстване и съответно унищожена\".", "date": "2018.04.30", "title": "Николай Цонков, \"БСП за България\": Далавера за 30 милиона ли е скандалът с баните в \"Овча купел\" и \"Горна баня\""}
{"url": "http://www.focus-news.net/news/2018/04/30/2516658/mvr-politsiyata-v-troyan-razkri-krazhba-na-ferma-za-dobivane-na-kriptovaluta.html", "text": "Полицията в Троян разкри кражба на ферма за добиване на криптовалута. Това съобщиха от пресцентъра на МВР. Подробности за действията по разследването, проведени под ръководството на Районна прокуратура – Троян, съобщи на брифинг директорът на ОДМВР – Ловеч старши комисар Милен Маринов. \r\nВъв връзка с кражбата на 23 компютърни конфигурации за криптовалута, извършена на 23 февруари в село Черни Осъм, са задържани двама мъже. Сигнал за престъплението подал собственикът на фермата - българин, който живее във Великобритания, след като онлайн връзката със сървърите, разположени в селото, прекъснала. \r\nСтарши комисар Милен Маринов каза, че в хода на процесуално-следствените действия, продължили около два месеца и финализирани на 25 април, полицаи от Троян са установили, че отнетата техника е на територията на Русенска област. По изготвен план за съвместни действия на двете областни дирекции са били извършени незабавни претърсвания на няколко адреса в Русе и околните населени места. Открити и иззети в режим на работа са всичките 23 компютърни конфигурации, всяка от които е на стойност между 2000 и 3500 щатски долара. \r\nПо случая са привлечени като обвиняеми 51-годишен мъж от гр. Мартен, на когото е наложена мярка „домашен арест“, и 35-годишен от Русе – с постоянна мярка за неотклонение „задържане под стража“.", "date": "2018.04.30", "title": "МВР: Полицията в Троян разкри кражба на ферма за добиване на криптовалута"}
{"url": "http://www.focus-news.net/news/2018/04/30/2516659/haskovo-tarzhestveno-chestvane-na-denya-na-hrabrostta-i-praznika-na-balgarskata-armiya-shte-se-sastoi-na-6-may.html", "text": "Община Хасково и Военно формирование 52740 организират тържествено честване по повод Деня на храбростта и празника на българската армия, което ще се състои на 6 май 2018 г. (неделя) от 11.00 часа пред паметника на Незнайния воин, площад \"Свобода\". Това съобщиха от пресцентъра на Общината. В концертната програма ще участват Духов оркестър при Община Хасково с диригент Недялка Ангелова, представителен танцов ансамбъл „Златна Тракия“ с художествен ръководител Златка Тимонова и вокална група „Лотос бял“ с художествен ръководител Стефан Милев. Поканени са всички граждани, политически партии и обществени организации.", "date": "2018.04.30", "title": "Хасково: Тържествено честване на Деня на храбростта и празника на българската армия ще се състои на 6 май"}
{"url": "http://www.focus-news.net/news/2018/04/30/2516656/gd-granichna-politsiya-intenziven-e-trafikat-za-leki-avtomobili-na-vhod-na-gkpp-durankulak-i-za-tovarni-avtomobili-na-izhod-na-kpp-kapitan-andreevo.html", "text": "Интензивен е трафикът на българо-румънската граница за леки автомобили на вход на ГКПП „Дуранкулак“ и на българо-турската за товарни автомобили на изход на КПП „Капитан Андреево“. Това съобщиха от пресцентъра на ГД „Гранична полиция“. Данните са към 13.00 ч. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.04.30", "title": "ГД „Гранична полиция“: Интензивен е трафикът за леки автомобили на вход на ГКПП „Дуранкулак“ и за товарни автомобили на изход на КПП „Капитан Андреево“"}
{"url": "http://www.focus-news.net/news/2018/04/30/2516660/sotir-ivanov-istoricheski-muzey-petrich-po-vreme-na-prouchvaniyata-na-antichen-grad-herakleya-sintika-obektat-shte-ostane-otvoren-za-posetiteli.html", "text": "По време на проучванията на античен град Хераклея Синтика обектът ще остане отворен за посетители. Това каза за Радио „Фокус“ – Пирин Сотир Иванов, директор на културната институция. По думите му тази практика се прилага от годините, тъй като за екипът, работещ на обекта, а и за Исторически музей – Петрич е важно посетителите да имат възможността да се докоснат до самият процес на разкриване на обекта. „Тази година отново ще приемаме доброволци, защото в крайна сметка има много хора, които имат интерес към археологията. Тя е не само хоби на много хора, но също така провокира интерес. В целият този процес има и доза авантюризъм, доза детективска работа, защото Вие не знаете какво ще излезе, когато започвате“, каза още Иванов. Според него в един момент, навлизайки в пластовете и разкривайки стратиграфията, то сюжетът на този град се разкрива на туристите. „Това не може да се опише по друг начин, освен като „тръпка“ на откривателство“, подчерта Иванов. Той коментира, че Исторически музей – Петрич цели културното наследство на Петрич да се приема комплексно. „Действително ние имаме диверсифицирана структура – ако искате да се „потопите“ в средновековната ни история, то отивате да разгледате Самуилова крепост, ако искате да видите цялото онова еволюционно развитие от идването на хората по земите на Петрич – отивате в централна експозиционна зала. Поради тази причина от тази година започнахме да предлагаме нещо различни като продукт – тогава, когато във вашите интереси влиза цялостно разглеждане на културното ни наследство и искате да обиколите всичките ни четирите обекта, то ние ще Ви предложим комбиниран и семеен билет, което ще намали разходите ако посетите всичките обекти“, добави Иванов. Той отбеляза, че освен това са започнали да се ориентират към правенето на така наречените информационни турове и могат да осигурят човек, който с да обиколи всички обекти, заедно с туристите, които искат да видят Петрич. „Тази услуга вече е достъпна при нас и показва, че аудиторията е много доволна, тъй като над 90% от хората, които идват в Петрич с цел туризъм, са от различни краища на България като Варна, Бургас, Пловдив. Това са хора, за които община Петрич е твърде различна, твърде експресивна и те искат да разгледат колкото се може повече от нея“, каза Иванов.\r\nЛивия НИНОВА", "date": "2018.04.30", "title": "Сотир Иванов, Исторически музей – Петрич: По време на проучванията на античен град Хераклея Синтика обектът ще остане отворен за посетители"}
{"url": "http://www.focus-news.net/news/2018/04/30/2516644/evrokomisaryat-vera-yourova-potrebitelite-v-balgariya-tryabva-da-iziskvat-da-se-spazvat-pravata-im-i-da-prestanat-da-kupuvat-falshivite-produkti.html", "text": "Потребителите в България трябва да изискват да се спазват права им и да престанат да купуват фалшивите продукти, които в около 40% от случаите са дори по-скъпи от еквивалентите им, които се продават в Западна Европа. Гласът на потребителите е изключително важен. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова във връзка с международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Всички усещаме, че сега е моментът да преустановим тези несправедливи търговски практики. Тук съм, за да изразя ясното становище на ЕК, на председателя Юнкер, че е несправедливо и унизително в Европа някои граждани да се третират като втора ръка“, коментира Йоурова. По думите ѝ трябва по-подробно описание на практиките. „Трябва да съдействаме с представители на сектора, на производителите на продуктите. Акцентите в бъдеще са промени на законодателството, активно сътрудничество“, каза още тя. \r\nЛюба АЛЕКСИЕВА", "date": "2018.04.30", "title": "Еврокомисарят Вера Йоурова: Потребителите в България трябва да изискват да се спазват правата им и да престанат да купуват фалшивите продукти"}
{"url": "http://www.focus-news.net/news/2018/04/30/2516652/evrokomisaryat-vera-yourova-nadyavam-se-che-shte-bade-vzeto-reshenie-do-sredata-na-2019-g-za-promyanata-v-zakonodatelstvoto-svarzano-s-dvoyniya-standart-na-hranite.html", "text": "Надявам се, че ще бъде взето решение до средата на 2019 г. за промяната в законодателството, свързано с двойния стандарт на храните. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова във връзка с международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Обсъждала съм с министрите на промишлеността и на земеделието и всички си дават сметка, че съществува проблем, което е нещо ново. В миналото се говореше, че е нещо съвсем маргинално и дребно, сега проблемът вече се осъзнава. В България, Чехия, Словакия, Румъния и балтийските държави има повече ентусиазъм по тази тема. Удовлетворена съм. Надявам се, че Съветът държавите членки и ЕП ще вземат решение и ще постигнат споразумение до средата на 2019 г. по отношение на промяната в законодателството“, коментира Йоурова. По думите ѝ по отношение на методиката, може веднага да започне да се прилагаме, защото тя е готова. „ЕК е готова да окаже съдействие на държава, която е по-засегната от друга“, добави тя. \r\nМинистърът на Българското председателство на Съвета на ЕС 2018 Лиляна Павлова допълни, че крайната цел е да получат пълно съгласие за общ подход по предложения законопроект, за да го предложат на ЕП. „Най-далечният срок, който си поставяме е пролетта на 2019 г. На нас ни се иска като българско председателство това да стане в рамките на 2018 г.  Надявам се, че в края на форума ще излезем е единен документ заключения, за да бъде база на нашата категорична първа воля, че това е проблем, който засяга всички“, каза още Лиляна Павлова. \r\nЛюба АЛЕКСИЕВА", "date": "2018.04.30", "title": "Еврокомисарят Вера Йоурова: Надявам се, че ще бъде взето решение до средата на 2019 г. за промяната в законодателството, свързано с двойния стандарт на храните"}
{"url": "http://www.focus-news.net/news/2018/04/30/2516663/emil-gushterov-obshtinski-savet-dupnitsa-ot-nachaloto-na-godinata-obshtinskata-bolnitsa-v-grada-nyama-novi-zadalzheniya.html", "text": "От началото на годината общинската болница в Дупница няма нови задължения. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му към момента се работи по стабилизиране на лечебното заведение. „Ще изискам допълнителна информация от страна на ръководството на болницата, касаеща старите задължения по години”, каза Емил Гущеров. По думите му към момента болницата няма управител, назначен е прокурист. „От постъпването на прокуриста в болницата, няма нови задължения, а с предприетите мерки и оптимизиране на структурата, виждаме вече едни коренно различни показатели. За да има едни реални резултати трябват поне шест месеца”, каза Емил Гущеров. Според него са съкратени шофьорите в болничното заведение. Данните сочат, че през изминалата година са изминати 50 хиляди километра, а разходите са били за около 70 хиляди лева. След наемането на външна фирма разходите са намалели с 25 хиляди лева. „Всеки един разход, който може да се намали, трябва да бъде намален, но не за сметка на качеството на предлаганите здравни и социални услуги”, каза Емил Гущеров.\r\nВенцеслав ИЛЧЕВ", "date": "2018.04.30", "title": "Емил Гущеров, Общински съвет – Дупница: От началото на годината общинската болница в града няма нови задължения"}
{"url": "http://www.focus-news.net/news/2018/04/30/2516662/sofiya-novite-predlozheniya-na-ek-sreshtu-razlikite-v-kachestvoto-na-produktite-shte-se-obsazhdat-na-sreshta-v-stolitsata.html", "text": "Заместник-генералният директор на Генерална дирекция \"Правосъдие и потребители\" Франциско Фонсека Морильо ще проведе среща с представители на потребителските организации, бизнеса и националните органи, отговарящи за защита на потребителите. Тя ще се състои на 2 май (сряда) от 11:00 ч. в Дома на Европа (ул. \"Г. С. Раковски\" 124). Toва съобщиха от пресцентъра на Представителство на ЕК в България.\r\nАкцентът ще бъде представеният законодателен пакет на Европейската комисия Нов търговски механизъм за потребителите. Събитието е в рамките на инициативата на Комисията за поредица от \"Потребителски диалози\" в Европа, на които участниците ще имат възможност да споделят своите виждания за предложението на Комисията и начините, по които ЕС може да се справи с проблемите пред политиката за потребителите. \r\nМодератор на срещата ще бъде председателят на Комисията за защита на потребителите Димитър Маргаритов.", "date": "2018.04.30", "title": "София: Новите предложения на ЕК срещу разликите в качеството на продуктите ще се обсъждат на среща в столицата"}
{"url": "http://www.focus-news.net/news/2018/04/30/2516664/sofiya-trima-maskirani-mazhe-sa-izvarshili-vaorazhen-grabezh-v-kazino-v-zhk-lyulin-4.html", "text": "Трима маскирани мъже са извършили въоръжен грабеж в казино в ж.к. „Люлин 4“. Това съобщиха от пресцентъра на МВР. Столични полицаи изясняват факти и обстоятелства около инцидент, станал тази нощ. Сигнал за извършен въоръжен грабеж в казино в столичния ж.к. „Люлин 4“ е подаден в полицията в 2.20 часа. По първоначални данни в игралната зала влезнали трима маскирани и въоръжени мъже, които нанесли побой на охранителя, заплашили две служителки и от две каси в обекта отнели наличните парични средства. Пострадалият бил откаран за оказване на медицинска помощ в болнично заведение, прегледан и освободен за домашно лечение. На местопроизшествието е извършен оглед. По случая е образувано досъдебно производство. Продължават оперативно-издирвателните и процесуално-следствени действия по разследване на престъпното деяния и установяване на извършителите.", "date": "2018.04.30", "title": "София: Трима маскирани мъже са извършили въоръжен грабеж в казино в ж.к. „Люлин 4“"}
{"url": "http://www.focus-news.net/news/2018/04/30/2516661/prof-dimitar-domozetov-institut-po-zemedelie-kyustendil-rannite-sortove-chereshi-shte-zapochnat-da-zreyat-sled-5-may.html", "text": "Ранните сортове череши ще започнат да зреят след 5 май. Това каза пред Радио „Фокус” – Кюстендил професор Димитър Домозетов, директор на Института по земеделие в Кюстендил. По думите му годината върви леко напред. Избързването е между пет и осем дни. „По традиция сортът „Единадесети май” узрява около 11 май. Това означава, че след 5 май може да се очакват и първите узрели череши при нас. Това важи най-вече за района на Петрич и Бургас. Около 5 май ще имаме вече първите зрели череши”, каза Димитър Домозетов. По думите му трябва да се провеждат системни пръскания с препарати. „Последното беше с „Дитан” и „Децис”, продължаваме напред, скоро трябва да се пръска и за черешовата муха. Грижите за реколтата са ежедневни”, каза Домозетов. Според него има прогнози от страна на метеоролозите, според които времето през месец май ще бъде неустойчиво, ще има повече валежи. „Това също ме тревожи, защото плодовете може да се напукат. Това е причина да не се дава точна прогноза за черешовата реколта”, каза Домозетов. Според него земеделските стопани задължително трябва да направят застраховка на продукцията си. „Ние правим такава застраховка, съветвам стопаните също да го направят. Вече всичко по дърветата е плод, няма цъфтеж. Застрахователите нямат основание да не изплатят застраховката, ако нещо се случи”, каза Домозетов.\r\nВенцеслав ИЛЧЕВ", "date": "2018.04.30", "title": "Проф. Димитър Домозетов, Институт по земеделие – Кюстендил: Ранните сортове череши ще започнат да зреят след 5 май"}
{"url": "http://www.focus-news.net/news/2018/04/30/2516668/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "Днешното издание на предаването „Петрич – древен и вековечен“ по Радио „Фокус“ – Пирин ще бъде малко по-различно от обикновените ни, тъй като няма да говорим за актуални теми и проблеми, а ще се фокусираме изцяло върху празника на Петрич, който предстои да отбележим в края на тази седмица. Днес ще поговорим малко повече за историята, свързана с възникването на града, както и за програмата, която Общината подготвя по повод своя празник. Наш гост ще бъде заместник-кметът по хуманитарни дейности Илияна Попова. И тъй като празникът на Петрич съвпада с големият християнски празник Гергьовден, то в рубриката „Духовност, просвета и култура“ ще Ви разкажем за храмът, носещ името на светеца, който се намира в града. Каква е историята на храма ще научим от отец Георги.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.04.30", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/04/30/2516667/ivan-peychev-psiholog-vapreki-usiliyata-na-vsichki-otgovorni-institutsii-agresiyata-v-uchilishtata-ne-namalyava-a-se-uvelichava.html", "text": "Въпреки усилията на всички отговорни институции, агресията в училищата не намалява, а напротив – увеличава се. Това каза за Радио „Фокус“ – Велико Търново психологът и зам.-директор на Начално училище „Цани Гинчев“ в град Лясковец Иван Пейчев. Той коментира, че основният начин за превенция е работата с децата и учениците от още много ранна възраст. Първото нещо, което те трябва да усвоят, е общуването помежду си, с възрастните и с представителите на различни институции. „Ние работим по авторка програма за превенция на агресията. Тя е дело на фондация „Анимус“, която се занимава с жени и деца, жертви на насилие. Програмата се нарича „Приятелите на Зипи“ и се използва при деца от подготвителна група и първи клас. Нейните дейности са насочени към развитие на социалните умения на децата и учениците и как да се справят с конфликтите по ненасилствен начин“, обясни психологът. По думите му дейностите се извършват веднъж седмично в първите класове, в рамките на 40 минути. С децата работи специално обучен психолог. Проектите на асоциация „Анимус“ се реализират в общо пет български училища и са насочени основно към превенция от агресия.\r\nЛуиза ТРАНЧЕВА", "date": "2018.04.30", "title": "Иван Пейчев, психолог: Въпреки усилията на всички отговорни институции, агресията в училищата не намалява, а се увеличава"}
{"url": "http://www.focus-news.net/news/2018/04/30/2516645/afp-sadzhid-dzhavid-e-noviyat-ministar-na-vatreshnite-raboti-na-velikobritaniya.html", "text": "Саджид Джавид е назначен за министър на вътрешните работи на Великобритания в понеделник, след като Амбър Руд подаде оставка заради това, че „неволно е подвела“ парламента за нарочени за депортация нелегални имигранти, предава AFP.\r\nКабинетът на министър-председателя Тереза Мей обяви назначението чрез съобщение. Преди това Джавид беше министър на общините.\r\nПревод и редакция:", "date": "2018.04.30", "title": "AFP: Саджид Джавид е новият министър на вътрешните работи на Великобритания"}
{"url": "http://www.focus-news.net/news/2018/04/30/2516671/veliko-tarnovo-zabrana-za-kapane-v-reka-dunav-i-vsichki-vodni-obekti-v-svishtovska-obshtina-izdade-kmetat-gencho-genchev.html", "text": "Забрана за къпане в река Дунав и всички водни обекти в Свищовска община издаде кметът Генчо Генчев. Това потвърдиха за Радио „Фокус“ – Велико Търново от местната администрация. Документът е превантивна мярка за ограничаване на инцидентите през предстоящия летен сезон. С него управникът задължава колегите си от останалите населени места в общината да поставят обозначителни табели или други трайни знаци, с които да информират населението. Такива трябва да има в районите на всички охраняеми и неохраняеми водни басейни.\r\nЛуиза ТРАНЧЕВА", "date": "2018.04.30", "title": "Велико Търново: Забрана за къпане в река Дунав и всички водни обекти в Свищовска община издаде кметът Генчо Генчев"}
{"url": "http://www.focus-news.net/news/2018/04/30/2516672/senicaru-ruski-spasiteli-shte-spodelyat-opit-s-kolegite-si-ot-republika-srabska.html", "text": "Сътрудници на Руско-сръбския хуманитарен център (РСХЦ) са участвали в съвместни учения в Република Сръбска (Босна и Херцеговина), съобщи руският информационен портал senica.ru.\r\nРеализирайки положенията в Устава на РСХЦ за активизация на международната дейност на Центъра в Балканския регион, сътрудниците на РСХЦ, начело с директора на Центъра В. Гулевич са извършили работно посещение в Босна и Херцеговина.\r\nНа 25 април те са поканени на комплексни учения на службите за извънредни ситуации на Република Сръбска (РС)„Дрина 2018“ в г. Фоча, проведени при личното участие на президента на страната Милорад Додик и ръководителя на Главното управление на службата за гражданска защита Миле Меджеда.\r\nГрад Фоча, където по време на Втората световна война се намира щабът на партизанското антифашистко движение на Йосип Броз Тито, отново стана център на внимание, отбелязва порталът. Интересен факт е, че срещата на Додик с участниците в ученията и представителите на структурите на организацията, които указват помощ в установяването и развитието на извънредните служби на РС, се е провела в тази знаменита сграда.\r\nСлед това са се провели ученията на Дрина – всички елементи са изпълнени блестящо от участниците, което е предизвикало заслужения възторг на стотици наблюдаващи граждани. И е имало от какво да се впечатлят, коментира senica.ru – т.нар. „вертикално вдигане“ – вдигане на много метри височина над повърхността на реката на пострадал, действията на екипажите на бързоходните катери и водолазите за спасяване във водата и полет на минимална височина на спасителен хеликоптер „Газел“.\r\nОт името на РСХЦ В. Гулевич и Б. Гламочлия са връчили на президента на Републиката и ръководителя на Главното управление на ГЗ паметни знаци и са потвърдили плановете на Центъра за по-нататъшно развитие на сътрудничеството между Русия и Сърбия.\r\nНа следващия ден в Сараево, сътрудниците на РСХЦ са се срещнали с ръководството на Сектора по спасяване и защита към Министерството на сигурността на БиХ. Босненските преговарящи са били оглавени от заместник-министърът и ръководител на Сектора по защита и спасение Самир Агич.\r\nДвете страни са се изказали еднозначно за по-нататъшно развитие и активизация на сътрудничеството, имайки предвид положителният опит от процеса на обучение на босненските сътрудници във Висшите учебни заведения на Министерството за извънредни ситуации на Русия и редовния обмен на оперативна информация и сеансите на ВКС между Центровете за управление на кризисни ситуации на РСХЦ и МС на БиХ. Заедно с това босненската страна е дала предложения за подобряване на някои процесуални въпроси, които, според нейното мнение, ще способства прогреса в разширяването на деловите контакти между страните.\r\nSenica.ru припомня, че РСХЦ, независимо от възникващите на места бюрократични пречки, е успяла да организира обучение във ВУЗ-овете на МИС на Русия на сътрудници от БиХ, като едновременно с това е изградила отношения с доброволческите организации в Републиката (г.Добой). В. Гулевич е информирал колегите си за възможностите за участие на младежи от БиХ в спортни лагери, ежегодно организирани от руски институции в различни региони на Русия.\r\nПо този начин, Руско-сръбският хуманитарен център продължава дейността в региона, търси нови методи за работа, отчитайки цялата сложност и нееднозначност на ситуацията на Балканите и потвърждава своята откритост и хуманитарна еднозначност, еднакво полезна за помощ и съдействие на всички нуждаещи се и пострадали.\r\nПревод и редакция:", "date": "2018.04.30", "title": "Senica.ru: Руски спасители ще споделят опит с колегите си от Република Сръбска"}
{"url": "http://www.focus-news.net/news/2018/04/30/2516669/veliko-tarnovo-588-dushi-sa-darili-krav-v-grada-za-parvoto-trimesechie-na-2018-godina.html", "text": "588 са безвъзмездните кръводарители в МОБАЛ „Д-р Стефан Черкезов“ в старата столица от началото на 2018-а. За същия период на предходната година броят им е бил 543. Това съобщиха за Радио „Фокус“ – Велико Търново от лечебното заведение. Д-р Марияна Витанова, началник на Отделението по трансфузионна хематология във великотърновската болница, уточни, че въпреки увеличението, недостигът на кръв остава основен проблем. Причината е, че са се увеличили инцидентите, катастрофите, операциите и ражданията, при които се извършва кръвопреливане. 2 471 кръводарители за 2017 година срещу 2360 кръводарители за 2016 годна са вписани в отчетите на отделението, добило гражданственост с името „Кръв центъра” във Велико Търново. Годишен ръст бележи и цифрата на редовните кръводарители – 275 за първото тримесечие на 2018 година, спрямо 268 за същия период на 2017 г. Екипът в отделението се състои от двама лекари, четирима медицински лаборанти, шест медицински сестри и трима санитари.\r\nСпециалистите уточняват, че редовните дарители са приели доброволното и безвъзмездно кръводаряване за своя лична кауза и знаят, че кръвта им спасява живот. Те са на ясно и че кръводаряването им осигурява безплатно профилактирани за ред болести, като СПИН, сифилис, хепатит В и С.\r\nД-р Витанова подчерта и че фактът, че кръводаряването отслабва имунитета на хората е мит. Друго излишно притеснение, по думите ѝ, е страхът от зараза. Всички игли, сакове и контейнери, използвани по време на кръводаряването, са стерилни и еднократни. Нуждата от кръв и производните ѝ кръвни продукти е непрестанна, затова доброволни и безвъзмездни кръводарители са необходими ежедневно. Желаещите да дарят са добре дошли в ОТХ в МОБАЛ „Д-р Ст. Черкезов” всеки делничен ден между 8.00 и 13.00 часа. Минималният срок между две кръводарявания е поне 60 дни. Кръводарителите трябва да са здрави /да не приемат медикаменти/, на възраст от 18 до 60 години, хапнали и отпочинали и да представят документ за самоличност. Дарителите получават подкрепителна закуска и съгласно чл. 157 ал. 1 т. 2 от КТ и чл. 50 ал. 1 от Наредбата за работното време, почивките и отпуските имат право на 2 дни платен служебен отпуск.\r\nЛуиза ТРНАЧЕВА", "date": "2018.04.30", "title": "Велико Търново: 588 души са дарили кръв в града за първото тримесечие на 2018 година"}
{"url": "http://www.focus-news.net/news/2018/04/30/2516653/mirolyub-stolarski-prevozvach-pri-vsyaka-promyana-nashite-profsayuzi-vzimat-stranata-na-frenskata-tsentrala-koyato-ne-ni-zashtitava.html", "text": "При всяка промяна нашите профсъюзи взимат страната на френската централа, която не ни защитава. Това каза Миролюб Столарски, член на УС на Асоциацията на сдруженията в автомобилния транспорт по време на дискусията за предложението на Европейската комисия (ЕК) за промени на общите правила за достъп до международния пазар на автобусни превози във втория „Пакет за мобилност“, предаде репортер на Агенция „Фокус“. Миролюб Столарски обърна внимание, че българските шофьори спят в хотели от години наред. „Спазваме не повече от 8 часа работното време“, каза той. Столарски обърна внимание, че българските шофьори получават командировъчни от порядъка на 1 500 евро до 1 700 евро в зависимост от пътуването и са без заплата. Той попита за какво равноправие се говори, след като се наемат български превозвачи, а разрешителното е на австрийска фирма. „Да не говорим, че нашето министерство така, както и преди години е направило приема директно директивите, както са направени. Ако българите искат линия от Бургас до Виена, българското министерство ни кара да ходим да питаме в Бургас дали имат право и къде да спрем. Дали са съгласни да имаме такава линия. Австриецът само уведомява къде ще има спирки. От него не се иска това нещо\", поясни Столарски. Той даде пример със законодателството на Германия, което ощетява българските превозвачи, а българското вътрешно законодателство не важи за тях.  \r\nДеница КИТАНОВА", "date": "2018.04.30", "title": "Миролюб Столарски, превозвач: При всяка промяна нашите профсъюзи взимат страната на френската централа, която не ни защитава"}
{"url": "http://www.focus-news.net/news/2018/04/30/2516670/blagoevgrad-bansko-se-vklyuchva-v-initsiativata-horo-se-vie-balgariya-sme-nie.html", "text": "НУ „Св. Паисий Хилендарски” – Банско се включва в националната инициатива на Министерството на образованието и науката – „Розите на България” 2018. Това съобщиха от пресцентъра на Общината. Розите на Банско ще бъдат учениците, учителите и родителите от Начално училище „Св. Паисий Хилендарски”, които на 11 май на централния градски площад ще извият хоро под звуците на „Празнична сюита”, изпълнена от оркестъра на Българско национално радио. Инициативата ще се проведе в цялата страна, като ученици, учители и родители, ще почетат българските традиции на един специален ден – православният празник, отреден за оказване на почит към българските равноапостоли и покровители на Европа – Св. св. Кирил и Методий. Всички жители и гости на града са добре дошли да се включат и да играят българско хоро.", "date": "2018.04.30", "title": "Благоевград: Банско се включва в инициативата „Хоро се вие, България сме ние…”"}
{"url": "http://www.focus-news.net/news/2018/04/30/2516673/pazardzhik-narodniyat-predstavitel-ot-gerb-desislava-kostadinova-beshe-gost-na-regionalen-turnir-po-tenis-v-peshtera.html", "text": "Народният представител от ГЕРБ Десислава Костадинова бе гост на регионален турнир по тенис, организиран в Пещера, съобщиха от офиса на ГЕРБ - Пазарджик. Състезанието от календара на Българската федерация по тенис, бе за момичета и момчета до 10 години, а домакин бе ТК „Вамос“. „Тенисът винаги е бил популярен спорт и много се радвам, че Пещера се утвърди на тенис картата у нас. Началният ентусиазъм вече е надграден до професионална организация“, сподели на старта на надпреварата Костадинова. Тя пожела успех на младите тенисисти и изрази надежда, че сред тях може да е следващият номер 1 на България при мъжете и жените. Светлозар Цветков и Мериан Вартанян от ТК „Албена“ - Пловдив спечелиха първите места на регионалия турнир. При момчетата Светлозар Цветков записа четири победи от четири мача, за да спечели първото място. На втора позиция се класира Дейвид Илиев ТК „Локо 98“ - Пловдив. Трети е Никола Колев ТК „Пазарджик“, а четвърти Стелиан Апостолов ТК „Академик 83“ - Пловдив. При момичетата на първо място се класира Мериан Вартанян. Втора е Магдалена Сендова ТК „Албена“ - Пловдив, трета се нареди Валентина Бучкова ТК „Академик 83“ - Пловдив, а четвърта Миглена Келчобанова ТК „Вамос“ - Пещера.", "date": "2018.04.30", "title": "Пазарджик: Народният представител от ГЕРБ Десислава Костадинова беше гост на регионален турнир по тенис в Пещера"}
{"url": "http://www.focus-news.net/news/2018/04/30/2516676/nsi-prez-2017-g-liniyata-na-bednost-obshto-za-stranata-e-35108-lv-srednomesechno-na-litse-ot-domakinstvo-ili-234-ot-naselenieto-na-stranata.html", "text": "През 2017 г. линията на бедност общо за страната e 351.08 лв. средномесечно на лице от домакинство, или 23.4% от населението на страната. Това сочи статистика на Националния статистически институт (НСИ).\r\nИндикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация. Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“. Оценка на бедността \r\nПрез 2017 г. линията на бедност общо за страната e 351.08 лв. средномесечно на лице от домакинство. При този размер на линията под прага на бедност са били 1 665.3 хил. лица, или 23.4% от населението на страната. В сравнение с предходната година размерът на линията на бедност нараства с 13.9%, а относителният дял на бедното население нараства с 0.5 процентни пункта. Системата за социална защита има съществено значение за редуциране на бедността. Данните за 2017 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 23.4 до 29.2%, или с 5.8 процентни пункта. Съответно при изключване на пенсиите и останалите социални трансфери равнището на бедност нараства до 44.8%, или с 21.4 процентни пункта. \r\nОсновният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда. За целия период на наблюдение относителният дял на бедните е най-висок сред безработните лица (58.7% за 2017 г.), като рискът от бедност при безработните мъже е с 8.2 процентни пункта по-висок в сравнение с безработните жени.\r\nПрез 2017 г. делът на бедните сред заетите лица във възрастовата група 18 - 64 години намалява спрямо предходната година с 1.6 процентни пункта до 10.0%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно работно време. Същевременно рискът от бедност сред работещите жени е с 2.9 процентни пункта по-нисък от този при мъжете.\r\nОбразователното равнище оказва съществено влияние върху риска от бедност при заетите лица. Най-висок е относителният дял на работещите бедни с начално и без образование - 65.6%. С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 7 пъти за лицата със средно образование. Делът на работещите бедни с висше образование е 1.8%.\r\nОценките на бедността в зависимост от типа на домакинството показват, че най-висок е относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца. Най-голямо нарастване на риска от бедност през 2017 г. в сравнение с 2016 г. се наблюдава при едночленните домакинствата с лице на възраст над 65 години - с 10.8 процентни пункта. Относителният дял на бедните е най-нисък в домакинства с двама възрастни и едно дете (12.0%) и в домакинства с двама възрастни под 65 години (12.6%). Сред едночленните домакинства рискът от бедност при жените е с 20.2 процентни пункта по-висок отколкото при мъжете. Ако в домакинството живее едно лице над 65 години, рискът от бедност е с 29.3 процентни пункта по-висок от домакинство, в което живее едно лице под 65 години.Оценка на бедността по етнически признак \r\nОт 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група. Отговорът на този въпрос е доброволен, т.е. ако лицето не желае да посочи към коя етническа група принадлежи, се отбелязва отговор „Не желае да отговори“. Дадена е възможност да се отбележи и отговор „Не се самоопределям“, ако лицето не може да определи своята етническа група. Етническата група на децата се определя от родителите. Ако родителите имат различна етническа принадлежност, за децата се регистрира отговорът, който родителите определят по взаимно съгласие. \r\nПрез 2017 г. най-висок е относителният дял на бедните сред лицата, самоопределили се от ромската етническа група - 77.2%, а най-нисък - сред лицата, самоопределили се от българската етническа група - 15.7%.\r\nНаблюдават се съществени различия в разпределението на бедните от различните етнически групи според икономическата им активност. Сред бедните от българската етническа група преобладават пенсионерите (53.3%), докато при ромската етническа група най-висок е относителният дял на безработните лица (39.9%). По отношение на работещите лица най-висок е относителният дял на работещите бедни сред ромската етническа група - 25.9%, при 25.7% работещи бедни от турската етническа група и 20.1% сред българската етническа група.\r\nОбразователното равнище оказва силно влияние върху риска от бедност независимо от етническата принадлежност - и при трите основни етнически групи с нарастване на образователното ниво рискът от бедност за работещите лица намалява. Рискът от бедност за лицата с начално и без образование е 28 пъти по-висок в сравнение с риска от бедност при лицата с висше образование за българската етническа група и 5 пъти по-висок за турската етническа група. При лицата, определили се като роми - 73.2% с начално и без образование са бедни, докато при лицата с висше образование няма нито един беден.Материални лишения на домакинствата \r\nВ общите показатели за оценка на бедността са включени и субективни индикатори, свързани с материални лишения. Те показват субективната оценка и личните нагласи на лицата и домакинствата относно възможностите за задоволяване на отделни нужди и потребности. За оценка на материалните лишения на домакинствата се използват девет въпроса, свързани с потреблението на конкретни стоки и услуги.\r\nНай-голям брой лица изпитват ограничения по отношение на почивката извън дома (52.6%) и възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (53.2%). Успоредно с това 2.7% от лицата не могат да си позволят телефон, вкл. мобилен, 1.6% - цветен телевизор, 8.3% - автоматична пералня, а 31.6% - потребление на месо, пиле или риба всеки втори ден. Една трета от лицата в домакинствата изпитват затруднения при плащането навреме на разходите, свързани с жилището, а 36.4% се ограничават при отоплението на жилището си. \r\nПрез 2017 г. 30.0% от населението живее в материални лишения (ограничения в 4 от 9 показателя). \r\nОграниченията на лицата, свързани със задоволяване на определени нужди и потребности, се различават в зависимост от етническата принадлежност. За всички етнически групи най-висок е процентът на лицата, които не могат да си позволят едноседмична почивка извън дома, като сред ромите това са 89.8%, за турската етническа група - 72.5%, и за българската етническа група - 46.4% от лицата, самоопределили се към съответния етнос. Над 85% от ромите не могат да посрещнат със собствени средства неочаквани финансови разходи и 70.0% не могат да си позволят консумация на месо, пиле или риба всеки втори ден. При турската етническа група 66.0% от лицата не могат да посрещнат със собствени средства неочаквани финансови разходи и 34.2% не могат да си позволят консумация на месо, пиле или риба всеки втори ден.\r\nОграничения в 4 от 9 показателя имат 23.7% от българската етническа група, 36.9% от турската и 81.0% от ромския етнос. Домакинства на безработни или с нисък интензитет на икономическа активност \r\nЗа безработни домакинства в изследването се считат домакинствата, чиито членове не са били заети през последните четири седмици, т.е. всички членове на домакинството на 16 и повече навършени години са били или безработни, или неактивни. Ниската икономическа активност за домакинството се отнася до съотношението между броя месеци, в които всеки член от домакинството във възрастовата група 18 - 59 години е бил работещ през предходната година (реално отработени месеци), към общия брой месеци, които теоретично би могъл да отработи същият член на домакинството при пълна заетост. За лицата, които декларират, че работят на непълно работно време, броят на месеците се преизчислява на пълно работно време въз основа на отработените часове.\r\nЛица, живеещи в домакинства с нисък интензитет на икономическа активност, се дефинират като лица от възрастовата група 0 - 59 години, живеещи в домакинство, където възрастните (18 - 59-годишните с изключение на учащите от възрастовата група 18 - 24 години) работят под 20% от техния потенциал през референтния период.\r\nПрез 2017 г. в домакинства с нисък интензитет на икономическа активност живеят 409.7 хил. лица на възраст 18 - 59 години, или 10.5% от населението, като спрямо 2016 г. относителният им дял намалява с 0.5 процентни пункта, а делът на мъжете (11.0%) е с 1.2 процентни пункта по-висок от този при жените (9.8%). \r\nНай-висок е относителният дял на лицата с нисък интензитет на икономическа активност сред ромите - 38.8%, при 18.4% за турската етническа група, и 6.1% за лицата от българския етнос.Комбиниран индикатор \r\nВъв връзка с поставените цели по ключови области в стратегията „Европа 2020“ от изследването на доходите и условията на живот (EU-SILC) се изчислява комбиниран показател за регулярен мониторинг на напредъка на страните при изпълнение на националните подцели. Показателят включва лица, живеещи в риск от бедност, с материални лишения и в домакинства на безработни или с нисък интензитет на икономическа активност. \r\nКомбинирането на трите показателя показва, че през 2017 г. 38.9% от населението, или 2 766.6 хил. лица, са били в риск от бедност и социално изключване. \r\nСтойността на показателя намалява с 1.5 процентни пункта спрямо 2016 г., повече при жените - с 1.7 процентни пункта, в сравнение с мъжете - с 1.3 процентни пункта.Деца в риск от бедност и материални лишения \r\nПрез 2017 г. 29.2% от децата на възраст 0 - 17 години в България са изложени на риск от бедност, или с 2.7 процентни пункта по-малко спрямо 2016 година. Социалните трансфери към домакинствата намаляват риска от бедност сред децата с 12.6 процентни пункта.\r\nДостигнатата образователна степен и професията на родителите са важен фактор за бъдещото развитие на децата. По-високото образователно равнище дава възможност за по-широк достъп до пазара на труда и съответно до по-високо заплащане. През 2017 г. всяко осмо от десет деца (80.1%), чиито родители са с начално или без образование, живее в бедност. Приблизително 32 пъти по-малко, или 2.5% са децата, чиито родители са с висше образование и живеят в риск от бедност. Рискът от бедност при децата в домакинства с родители със средно образование е шест пъти по-висок от този при децата с родители с висше образование.Материални лишения при децата \r\nВ изследването „Статистика на доходите и условията на живот“ от 2013 г. се събират данни за материалните лишения на децата в домакинството (на възраст между 1 и 15 години). През 2017 г. относителният дял на децата с материални лишения (лишени от поне един от 13 показателя) е 45.6%, а за 4.3% от децата нито една потребност не може да бъде удовлетворена поради финансови причини. Повече от една трета от децата (38.6%) не могат да си позволят почивка извън дома поне една седмица в годината (вкл. празници със семейството, гостуване при роднини, приятели, организирана почивка от училището и т.н.); редовни занимания с плуване, свирене на музикален инструмент, участие в младежки организации и др. (36.4%) и екипировка за игри навън (колело, ролери, кънки и др.) - 37.3%. За всяко едно от четири деца не може да бъде осигурено купуването на книги, които са подходящи за възрастта на децата (без учебници и учебни помагала) и купуването на два чифта обувки по размер в зависимост от сезона и/или за всички сезони (31.1%). \r\nПрез 2017 г. 42.1% от децата с материални лишения живеят и в риск от бедност.\r\nВъзможността да се осигурят определени потребности на децата се различава в зависимост от етническата принадлежност на респондентите. През 2017 г. относителният дял на децата с материални лишения (лишени от поне един от 13 показателя) e, както следва: 16.5% от българската етническа група, 32.3% от турската етническа група, 71.6% от ромската етническа група и 34.4% от друг етнос. Нито една потребност на децата (ограничения за всички 13 показателя) не може да бъде осигурена за 0.6% от българската етническа група, за 1.6% от турския етнос и за 16.3% от ромската група. Около 21% от децата с материални лишения от българската етническа група живеят и в риск от бедност. За останалите групи относителните дялове са следните: 45.5% за децата от турската етническа група, 85.5% - от ромската етническа група, и 5.0% - от друг етнос.Оценка на бедността в регионален аспект \r\nВажен аспект в изследването на бедността е нейното проявление по области. При изчисляване на линията на бедност за всяка област е приложен същият метод както при линията на бедност на национално ниво - 60% от средния общ разполагаем нетен доход на домакинствата в областта. През 2017 г. най-ниската линия на бедност се наблюдава в областите Видин и Пазарджик - съответно по 234 лв., а най-високата - в област София (столица) (511 лв.), следвана от областите Габрово (399 лв.) и Стара Загора (396 лeвa). \r\nНай-висок е относителният дял на бедните в областите Кърджали - 29.1%, Сливен - 28.2%, и Шумен - 25.8%. Най-нисък е относителният дял на бедните в областите Благоевград - 13.5%, Плевен - 14.8%, и Разград - 15.7%.\r\nЛинията на бедност за 2017 г. намалява спрямо 2016 г. в две области - Сливен (с 4.2%) и Монтана (с 2.5%). Основната причина за по-ниския размер на линията на бедност се дължи на намаляването на средния размер на дохода от пенсии с 16.7% и за двете области. \r\nЛинията на бедност за 2017 г. се увеличава спрямо 2016 г. във всички останали области, по-съществено в областите Кърджали (с 30.2%), Ловеч (с 30.2%), Русе (с 25.3%), Варна (с 23.4%), Габрово (с 21.5%) и Видин (с 20.6%). Водещите причини за увеличението са: \r\n- Увеличаване на относителния дял на заетите лица в наблюдаваната съвкупност (със 7.1% за област Видин, с 6.0% за област Кърджали и с 5.2% за област Габрово). \r\n- Увеличаване на средния размер на дохода от трудова дейност в областите Габрово (с 64.8%), Кърджали (с 57.0%), Варна (с 40.4%), Русе (с 37.9%) и Ловеч (с 23.3%). \r\n- Намаляване на броя на безработните и други икономически неактивни лица. \r\nОбласт Благоевград е с най-нисък относителен дял на бедност за мъжете - 11.7%, а с най-високо равнище е област Сливен - 30.1%. В област Разград жените са с най-ниско равнище на бедност - 14.9%, при 30.5% за област Кърджали. В областите Ямбол, Русе, Габрово, София, Смолян и Стара Загора относителният дял на жените, живеещи в риск от бедност, е по-голям с повече от 5 процентни пункта спрямо относителния дял на мъжете. В седем области - Сливен, Велико Търново, Монтана, Хасково, Разград, Силистра и Добрич, относителният дял на бедните мъже е по-голям от този при жените.", "date": "2018.04.30", "title": "НСИ: През 2017 г. линията на бедност общо за страната e 351.08 лв. средномесечно на лице от домакинство, или 23.4% от населението на страната"}
{"url": "http://www.focus-news.net/news/2018/04/30/2516674/d-r-biserka-mihaleva-ruo-sliven-s-vavezhdaneto-na-uchilishtnata-mediatsiya-agresiyata-v-uchilishte-namalyava-znachitelno.html", "text": "С въвеждането на училищната медиация агресията в училище намалява значително. Това съобщи пред Радио „Фокус“  – Сливен началникът на Регионалното управление на образованието д-р Бисерка Михалева. Според нея, ако научим нашите деца и ученици как да разрешават конфликтна ситуация и да не се стига до агресия, то ние сме им дали най–доброто правило за нормален и щастлив живот и как да бъдат добри граждани. „Опитваме се да направим родителите наши приятели и партньори“, заяви Бисерка Михалева. Област Сливен е първа в страната, в която стартира училищната медиация с кабинети. Училищното посредничество като начин за справяне с насилието работи в 48 учебни заведения в Сливенска област. За две години са обучени 77 деца – медиатори и 48 учители – медиатори. \"Учителите медиатори сътрудничат за справяне с конфликтите между родители и учители, семейство и училище, а децата ще помагат на своите връстници да се справят с недоразуменията или проблемите помежду им\", поясни д-р Михалева. В четири училища е въведено и понятието „Образователен медиатор“.", "date": "2018.04.30", "title": "Д-р Бисерка Михалева, РУО – Сливен: С въвеждането на училищната медиация агресията в училище намалява значително"}
{"url": "http://www.focus-news.net/news/2018/04/30/2516677/dobrich-obshtina-kavarna-organizira-provezhdaneto-na-obshtogradsko-pochistvane-na-1-may.html", "text": "На 1 май 2018 г. Община Каварна организира провеждането на общоградско почистване. Това съобщиха от пресцентъра на Общината. \"Призоваваме всички граждани, учреждения и фирми да вземат активно участие, като почистят прилежащите терени на жилищните и административните си сгради и междублокови пространства\", заявиха от Община Каварна.\r\nСъбраните отпадъци трябва да бъдат оставяни в чували до контейнерите за твърди битови отпадъци. За всички участници в общоградското почистване ще бъдат осигурени чували и ръкавици, които ще бъдат раздавани на 1 май от 08.30 часа пред сградата на Община Каварна.", "date": "2018.04.30", "title": "Добрич: Община Каварна организира провеждането на общоградско почистване на 1 май"}
{"url": "http://www.focus-news.net/news/2018/04/30/2516679/nimh-registrirani-sa-kolebaniya-v-nivata-na-vodite-v-zapadnobelomorskiya-baseyn-ot-minus-12-sm-do-plyus-18-sm.html", "text": "През последното денонощие водните нива на реките в Западнобеломорския басейн са останали без съществени изменения, сочи справка на сайта на Националният институт по метеорология и хидрология. Регистрираните колебания са от -12 см до +18 см. Водните количества на реките в басейна са около и под праговете за високи води. Днес и през следващите 3 дни речните нива в басейна ще останат без съществени изменения. В резултат на валежи в следобедните и вечерни часове на 30 април, 1 и 2 май са възможни краткотрайни незначителни повишения на речните нива в рилските и пиринските притоци на реките Струма и Места и във водосбора на река Доспат. Водните количества ще бъдат под праговете за внимание.", "date": "2018.04.30", "title": "НИМХ: Регистрирани са колебания в нивата на водите в Западнобеломорския басейн от минус 12 см до плюс 18 см"}
{"url": "http://www.focus-news.net/news/2018/04/30/2516665/starshi-komisar-stoyan-temelakiev-gdbop-nyama-danni-nepalnoletni-i-maloletni-momicheta-da-sa-izpalnyavali-seksualni-uslugi-v-prestapnata-grupa-vodena-ot-kmeta-na-s-tazha.html", "text": "Няма данни непълнолетни и малолетни момичета да са изпълнявали секс услуги в престъпната група, водена от кмета на с. Тъжа. Това каза старши комисар Стоян Темелакиев, зам.-председател на ГДБОП, по време на брифинг на Специализираната прокуратура и ГДБОП за неутрализираната на 27 април 2018г. организирана престъпна група за набиране на жени с цел сексуална експлоатация, предаде репортер на Агенция „Фокус“. „По случая започнахме работа в началото на 2017 година. Етапът на работа включваше оперативна проверка на получените от сигнала данни. На по-късен етап, когато тези данни бяха потвърдени, беше изготвен доклад до Специализирана прокуратура, на база на който беше образувано и досъдебно производство. От този момент нататък разследването се осъществяваше съвместно, под надзора на прокурор Соколова, която е и действащ прокурор по случая, за да се стигне до 27 април, когато преминахме към реализация”, каза още той. „В хода на работата бяха установени лидера и членовете на организираната престъпна група, беше уточнен механизмът, по който се набират момичетата и начина, по който се държат, така че да изпълняват тези сексуални услуги. Най-общо казано на тези момичета са предоставяни високо-лихвени кредити, които те трудно успявали да върнат и винаги се е получавало, така че те дължат пари на организаторите на престъпната дейност. Установени са 20 момичета, които са изпълнявали такива сексуални услуги. Различни са по възраст и няма данни за непълнолетни и малолетни момичета. При претърсванията са иззети множество документи и вещи, които доказват извършената престъпна дейност. Намерени са и голяма час секс атрибути по различните адреси“, каза още Темелакиев. „Престъпната дейност, освен че се е осъществявала в помещения, стопанисвани под различна форма от участниците в групата, сексуалните услуги са се предлагали и на домашни адреси – тоест на адреси на клиенти. Тарифите, за които имаме данни, че са били прилагани са 60 лева на час и 40 лева за половин час като „допълнителни екстри“ са се предлагали срещу допълнително заплащане. Участниците от групата са изпълнявали своите задължения строго регламентирано. Имало е лица, които са транспортирали момичетата, които са ги охранявали, които са събирали парите и всичко това е стигало до лидера, който е контролирал целия процес“, каза в заключение той. \r\nЦветелин ДИМИТРОВ", "date": "2018.04.30", "title": "Старши комисар Стоян Темелакиев, ГДБОП: Няма данни непълнолетни и малолетни момичета да са изпълнявали сексуални услуги в престъпната група, водена от кмета на с. Тъжа"}
{"url": "http://www.focus-news.net/news/2018/04/30/2516657/ministar-kiril-ananiev-ne-e-vazhno-hranite-da-badat-prosto-bezvredni-vazhnoto-e-da-badat-zdravoslovni.html", "text": "Не е важно храните да бъдат просто безвредни, важното е да бъдат здравословни. Това каза на пресконференция министърът на здравеопазването Кирил Ананиев във връзка с международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Напълно подкрепям проекта на декларация, който разгледахме и предложението на ЕК за премахване на двойния стандарт. Дълбоко се надявам, че това ще стане до края на този парламент. Надявам се новото законодателно предложение да реши и този въпрос. Не е важно храните да бъдат просто безвредни, важното е да бъдат здравословни. Младото здраво и добре обучено население на младо поколение – това е бъдещето на Европа“, коментира Ананиев. \r\nОмбудсманът Мая Манолова допълни, че този документ съдържа най-важното послание на ЕК и на българското председателство - да се прекрати практиката на двойните стандарти. \r\nЛюба АЛЕКСИЕВА", "date": "2018.04.30", "title": "Министър Кирил Ананиев: Не е важно храните да бъдат просто безвредни, важното е да бъдат здравословни"}
{"url": "http://www.focus-news.net/news/2018/04/30/2516681/burgas-ekip-ot-pgre-g-s-rakovski-uchastva-v-rabotna-sreshta-v-kanada-za-vnedryavaneto-na-digitalnite-tehnologii-v-upravlenieto-na-uchebnite-zavedeniya.html", "text": "Екип от ПГРЕ „Г. С. Раковски“ – Бургас участва в работна среща в град Покатиер (Канада), където са били представени възможностите за внедряването на дигиталните технологии в управлението на учебните заведения. Това съобщиха от пресцентъра на Община Бургас.\r\nДоказателство за значимостта на тематиката и партньорите е присъствието в срещата на госпожа Елен Давид – министър на висшето образование на Квебек, кметът на Покатиер, депутати, общински съветници, елитни университетски преподаватели и административни ръководители.\r\nВ продължение на една седмица участниците от Франция, Испания, Румъния, Финландия, България, Белгия и Канада са дискутирали върху възможностите за прилагане на канадския опит в европейската реалност. Сформирани са били екипи от училища и университети, с цел експериментиране на наблюдаваните практики и създаване на интелектуални продукти, приложими в различни сфери на образованието.", "date": "2018.04.30", "title": "Бургас: Екип от ПГРЕ „Г. С. Раковски“ участва в работна среща в Канада за внедряването на дигиталните технологии в управлението на учебните заведения"}
{"url": "http://www.focus-news.net/news/2018/04/30/2516682/ventsislav-boyanov-rd-sotsialno-podpomagane-vidin-35-nepalnoletni-mayki-sa-poluchili-prez-mart-vaucheri-za-mesechni-pomoshti-za-detsa-kato-obshtata-suma-e-4-130-lv.html", "text": "35 непълнолетни майки са получили през март ваучери за месечни помощи за деца, като общата сума е 4 130 лв. Това каза за Радио „Фокус“ – Видин Венцислав Боянов, директор на Регионална дирекция „Социално подпомагане“. Той посочи, че за тримесечието на 2018 г. с месечни помощи за деца подпомогнати 5 728 семейства от областта за сумата от 1 050 754 лв. Санкционирани са семейство, чиито деца са отсъствали 5 учебни часа без уважителни причина. „Санкционираните семейства са 154, а броят на децата отсъствали 5 учебни часа без уважителна причина е 171. По-малък е броят на санкционираните семейства, чиито деца в предучилищна възраст са отсъствали повече от 3 дни от училище. Това са 46 семейства, а децата, които са отсъствали са 48“, каза Венцислав Боянов. Той допълни 588 семейства от Видинска област са получили месечна помощ за дете с увреждане, като общата сума е 839 325 лв.\r\nАнна ЛОЗАНОВА", "date": "2018.04.30", "title": "Венцислав Боянов, РД „Социално подпомагане“ – Видин: 35 непълнолетни майки са получили през март ваучери за месечни помощи за деца, като общата сума е 4 130 лв."}
{"url": "http://www.focus-news.net/news/2018/04/30/2516685/varna-okrazhnata-prokuratura-priklyuchi-prepiska-po-evropeyska-zapoved-za-razsledvane-izdadena-ot-okrazhnata-prokuratura-na-grad-vilnyus-v-litva.html", "text": "Окръжната прокуратура във Варна приключи преписка по Европейска заповед за разследване, издадена от Окръжната прокуратура на град Вилнюс, Литва. Това съобщиха от пресцентъра на Апелативна прокуратура - Варна. С нея Окръжната прокуратура в столицата на Литва е поискала съдействие за извършване на процесуално-следствени действия на територията на Република България. В качеството на свидетел по Европейската заповед за разследване е бил разпитан управител на българско акционерно дружество, което е имало търговски взаимоотношения с фирми от Литва. \r\nБългарското дружество сключило десетки сделки за покупко-продажба недвижими имоти на стойност милиони евро, но плащания за придобитото имущество не са били извършвани, въпреки че по договор окончателното разплащане е било предвидено през 2016 г.  \r\nИзпълнението на Европейската заповед за разследване е било възложено на следовател от Окръжния следствен отдел към Окръжната прокуратура във Варна. Законният срок за изпълнение на Европейска заповед за разследване е до 90 дни.\r\nПресслужбата на Апелативната прокуратура във Варна припомня, че Законът за европейската заповед за разследване бе приет от Народното събрание и влезе в сила на 20 февруари тази година. Новият закон урежда условията и реда за признаване и изпълнение на Европейска заповед за разследване по наказателни производства, издадена в друга държава – членка на ЕС, както и издадени в Република България по наказателни производства и изпратени за признаване и изпълнение в друга държава – членка на ЕС.\r\nДо момента в Окръжната прокуратура във Варна са получени 7 европейски заповеди за разследване.", "date": "2018.04.30", "title": "Варна: Окръжната прокуратура приключи преписка по Европейска заповед за разследване, издадена от Окръжната прокуратура на град Вилнюс в Литва"}
{"url": "http://www.focus-news.net/news/2018/04/30/2516684/sport-emre-dzhan-e-podpisal-petgodishen-dogovor-s-yuventus.html", "text": "Халфът на Ливърпул ин национал на Германия Емре Джан се е съгласил да подпише петгодишен договор с Ювентус, твърдят италианските медии. Германецът от турски произход, чийто договор с английския отбор изтича след края на сезона ще получава по около 6 милиона евро на сезон. Според Tuttosport Ювентус ще обяви официално сделката след реванша от полуфиналите на Шампионската лига между Ливърпул и Рома в сряда.", "date": "2018.04.30", "title": "Спорт: Емре Джан е подписал петгодишен договор с Ювентус"}
{"url": "http://www.focus-news.net/news/2018/04/30/2516683/kyustendil-direktorite-na-uchilishtata-v-dupnitsa-i-obshtinskoto-rakovodstvo-sa-proveli-sreshta-vav-vrazka-s-priema-na-romski-detsa.html", "text": "Директорите на училищата в Дупница и общинското ръководство са провели среща във връзка с приема на ромски деца. Това каза пред Радио „Фокус” – Кюстендил председателят на Общински съвет – Дупница Емил Гущеров. Тази година на прием в първи клас подлежат 404 деца. „На тази среща стана ясно, че няма проблем по отношение на записването на деца от ромски произход. Нещата бяха изяснени. Някои от директорите преекспонират темата. Все пак в днешните условия има едно съревнование по отношение на учебните заведения”, каза Емил Гущеров. По думите му всички директори са заявили, че има готовност да приемат деца от ромски произход и в тази насока няма проблем. „Ние обещахме на директорите, че този диалог ще продължи. Ще има нови срещи”, каза Емил Гущеров. Срещите ще бъдат периодични, на тях ще бъдат поставяни и други въпроси и проблеми, за да може да се търси едно общо решение.\r\nВенцеслав ИЛЧЕВ", "date": "2018.04.30", "title": "Кюстендил: Директорите на училищата в Дупница и общинското ръководство са провели среща във връзка с приема на ромски деца"}
{"url": "http://www.focus-news.net/news/2018/04/30/2516678/sofiya-spetsializiraniyat-nakazatelen-sad-shte-razgleda-iskane-za-myarka-za-neotklonenie-zadarzhane-pod-strazha-na-prestapnata-grupa-vodena-ot-kmeta-na-s-tazha.html", "text": "Специализираният наказателен съд ще разгледа искане за мярка за неотклонение „Задържане под стража“ на престъпната група, водена от кмета на с. Тъжа. Това съобщиха от пресцентъра на съда. Днес, 30 април 2018г. в Специализирания наказателен съд беше внесено искане от страна на Специализираната прокуратура за вземане на мярка за неотклонение „Задържане под стража“ спрямо Цвятко Балабуров – ръководител, и Стефан Стефанов, Милена Георгиева, Анита Георгиева, Димо Кроснаров, Валентин Майоров и Валери Филипов – участници в организирана престъпна група, създадена с цел склоняване към проституция. \r\nДелото ще се разгледа в 16:00 часа от XVI-ти състав на Специализирания наказателен съд.", "date": "2018.04.30", "title": "София: Специализираният наказателен съд ще разгледа искане за мярка за неотклонение „Задържане под стража“ на престъпната група, водена от кмета на с. Тъжа"}
{"url": "http://www.focus-news.net/news/2018/04/30/2516686/natsionalna-kompaniya-industrialni-zoni-ead-shte-podpishe-memorandum-za-satrudnichestvo-s-oblastnata-administratsiya-v-lovech-na-2-may.html", "text": "На 2 май 2018 г. в Ловеч ще бъде подписан Меморандум за сътрудничество между Областна администрация - Ловеч и „Национална компания индустриални зони“ ЕАД. Това съобщиха от пресцентъра на НКЖИ.\r\nДокументът ще бъде подписан по време на форума „Индустриалните зони – ключът към икономически растеж на регионите“. В него ще участват министърът на икономиката Емил Караниколов и изпълнителният директор на НКИЗ Антоанета Барес, която ще представи дейността на Националната компания.\r\nПод меморандума ще поставят подписите си изпълнителният директор на НКИЗ и областният управител Георги Терзийски.\r\nОбластна администрация - Ловеч и Националната компания ще работят съвместно за привличане на инвестиции във Враца и за обособяване на икономическа зона в града при конкретен интерес от инвеститори. \r\nСъбитието ще се проведе от 14.00 часа в сградата на Областна администрация - Ловеч на ул. „Търговска“ №43, зала 101.", "date": "2018.04.30", "title": "„Национална компания индустриални зони“ ЕАД ще подпише Меморандум за сътрудничество с Областната администрация в Ловеч на 2 май"}
{"url": "http://www.focus-news.net/news/2018/04/30/2516687/emil-mollov-su-vasil-levski-velingrad-vazhna-e-preventsiyata-sreshtu-proyavite-na-agresiya-v-uchilishte.html", "text": "Никое училище не е застраховано от инциденти с ученици, това е част от училищния живот, но много важна е превенцията. Това каза за Радио „Фокус“ – Пазарджик Емил Моллов, директор на СУ „Васил Левски“ във Велинград. По думите му голяма част от семействата във Велинградско са или разделени, или родителите са в чужбина, и децата са оставени да бъдат гледани от бабите и дядовците си. „Не би било редно да се атакуват учители и директори, че те са изцяло виновни за агресията и различните инциденти в училище. В нашето училище сме организирали постоянни дежурства на учители и в сградата и в училищния двор. Има и охрана на входа на учебното заведение“, уточни Моллов. Той каза още, че по-голямата част от родителите прехвърлят вината за поведението на децата си върху учителите, но има и такива, които приемат проблемите и вземат мерки. Според него най-често инциденти и конфликти между ученици възникват в часовете по физическо възпитание, където има елемент на съревнование.\r\nВаня НИКОЛОВА", "date": "2018.04.30", "title": "Емил Моллов, СУ „Васил Левски“ - Велинград: Важна е превенцията срещу проявите на агресия в училище"}
{"url": "http://www.focus-news.net/news/2018/04/30/2516689/inzh-stoyan-sarov-severoiztochno-darzhavno-predpriyatie-zakupena-e-nova-spetsializirana-tehnika-za-borba-s-gorskite-pozhari.html", "text": "Закупена е нова специализирана техника за борба с горските пожари. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен, във връзка с обявяването на пожароопасния сезон в област Варна. „От страна на ръководството на Североизточно държавно предприятие срещаме пълно разбиране за необходимостта от обновяване на оборудването, с което разполагаме. Пример за последователната работа и усилията, които се полагат в тази посока, е и закупената нова специализирана техника. Става въпрос за два високопроходими автомобила, които бяха преоборудвани в противопожарни чрез лесна за монтаж и демонтаж конструкция в товарния отсек. Вместимостта на резервоара за вода е 300 литра. В зависимост от налягането, с което се разпръсква водно-пенната струя, продължителността на гасенето варира между 40 минути и час“, добави инж. Стоян Саров. По думите му механизмът на работа на практика позволява не само да се гаси огънят, но и да се предотвратява допълнително изгаряне чрез изместване на кислорода от зоната на горене. Новите коли, които могат да стигнат и до най-отдалечените и трудно достъпни горски терени, вече са на разположение на ДГС „Суворово” и ДГС „Шумен”. Специализираните групи към стопанствата са преминали и задължителното обучение, така че са напълно готови да се включат в графика за дежурствата, които дават горските стражари. „Двата специализирани автомобила допълват наличните пет на предприятието. Оборудвани и готови за пожароопасния сезон са и противопожарните депа в обхвата на Североизточно държавно предприятие“, заяви инж. Стоян Саров.\r\nМарияна ВАЛЕНТИНОВА", "date": "2018.04.30", "title": "Инж. Стоян Саров, Североизточно държавно предприятие: Закупена е нова специализирана техника за борба с горските пожари"}
{"url": "http://www.focus-news.net/news/2018/04/30/2516690/ivan-peychev-psiholog-za-spravyaneto-s-agresiyata-v-uchilishte-e-nuzhno-da-se-izraboti-natsionalna-programa-koyato-da-se-prilaga-oshte-v-detskata-gradina.html", "text": "За справянето с агресията в училище е нужно да се изработи национална програма, която да се прилага още в детската градина. В нейното изготвяне трябва да се включат всички отговорни страни – министерство, училища, социални услуги, медии и дори родителите. Това каза за Радио „Фокус“ – Велико Търново психологът и зам.-директор на НУ „Цани Гинев“ в град Лясковец Иван Пейчев. Според него агресията е комплексен проблем, който е породен от неспособността на децата да изразяват себе си в обществото. По думите му вина имат и медиите, които разпространяват всякакъв вид информация за агресивни постъпки. „Трета причина са родителите. За да осигурят прехрана на децата си, те са подложени на много стрес, предвид задълженията си, и всичко това се прехвърля на децата. Те нямат достатъчно изградени социални умения и решават, че най-лесното решение на проблема е физическа саморазправа. Отделно всяко дете има нужда от внимание и най-лесния начин да го получи е като направи нещо лошо, защото знаем, че повече внимание се обръща на лошите постъпки“, допълни психологът. Той уточни, че основният принцип, който трябва да води стратегията, е да се научат децата да общуват помежду си.\r\nЛуиза ТРАНЧЕВА", "date": "2018.04.30", "title": "Иван Пейчев, психолог: За справянето с агресията в училище е нужно да се изработи Национална програма, която да се прилага още в детската градина"}
{"url": "http://www.focus-news.net/news/2018/04/30/2516692/nikolay-bayryakov-dva-pati-e-namalyal-obemat-na-zastrahovanite-selskostopanski-kulturi-v-poslednite-10-godini.html", "text": "Обемът на застрахованите селскостопански култури е намалял два пъти в последните 10 години. Това каза за Радио „Фокус” – Бургас Николай Байряков, управител на голяма застрахователна компания в Бургас. Според Байряков причина са добрите метеорологични условия, благоприятстващи за развитието на земеделски култури в последните няколко години. „Най-голямата щета за зърнопроизводителите е измръзването на посевите. Това се получава при задържането на температурата под минус 7 градуса в продължение на повече от една седмица. През последните години обаче не са наблюдавани такива явления. Това в голяма степен накара зърнопроизводителите да избягват застраховките“, каза още Байряков. По думите му другите рискове са свързани с по-локални и природни явления като градушки, бури и осланяване. Те засягат много по-малко райони. „Логиката е, че продукцията на един селскостопански производител може да не бъде засегната тотално. И те преценят, че цената, която трябва да дадат като застрахователна премия по една полица би им била достатъчна да компенсират частичните щети, които ще настъпят в част от почвите, които обработват“, добави Николай Байряков. Според него няма тенденция да нарастват цените на застраховане, поради ниския интерес. Преобладаващите за региона култури, които се застраховат са зърнените и тези, които се сеят късно през есента, презимуват и напролет се развиват, това са пшеница, ечемик, рапица. Другият по-голям контингент култури са тези, които се сеят през пролетта – царевица, слънчоглед. Те са следващият по-голям дял в обхвата. На трето място са трайните насаждения като лозя, овошни градини и специфични култури, развиващи се по програми.\r\nДеница ДИМИТРОВА", "date": "2018.04.30", "title": "Николай Байряков: Два пъти е намалял обемът на застрахованите селскостопански култури в последните 10 години"}
{"url": "http://www.focus-news.net/news/2018/04/30/2516691/umbal-sv-ekaterina-ne-sa-otkriti-narusheniya-v-bolnitsata-po-sluchaya-s-zhenata-pochinala-na-22-april.html", "text": "Не са открити нарушения в болницата в случая с жената, починала на 22 април. Това се казва в прессъобщение на ръководството на УМБАЛ “Св. Екатерина“. Агенция „Фокус“ публикува целия текст на прессъобщението:", "date": "2018.04.30", "title": "УМБАЛ „Св. Екатерина“: Не са открити нарушения в болницата по случая с жената, починала на 22 април"}
{"url": "http://www.focus-news.net/news/2018/04/30/2516695/yambol-kameren-orkestar-dianopolis-e-tazgodishniyat-nositel-na-nay-prestizhnata-nagrada-na-obshtinata.html", "text": "Камерен оркестър „Дианополис“ е тазгодишният носител на най-високото отличие на община Ямбол – „Наградата на Ямбол“. Предложението, внесено от кмета Георги Славов бе подкрепено единодушно с 33 гласа „За“ на днешното заседание на Общински съвет – Ямбол, съобщиха от пресцентъра на Общината. „Наградата на Ямбол“ се връчва ежегодно на празника на града „Свети Дух“ за изключителен принос в развитието на града. Престижното отличие се присъжда на Камерния оркестър за приноса му в културния живот на Ямбол и по повод 50-ия творчески сезон на формацията.\r\nОсновател на Камерен ансамбъл „Дианополис“ и диригент в продължение на дълги години е маестро Николай Султанов. От 2008 до 2012 година негов художествен ръководител е Илиана Илиева, от 2012 година до 2014 година  оркестърът е ръководен от Левон Манукян. Понастоящем художествен ръководител и диригент на ансамбъла е маестро Константин Илиевски, под чието ръководство формацията постига нов връх в своето развитие. Репертоарът включва широк диапазон класически творби от барока до класиката на XX век, както и съвременни произведения на наши и чужди композитори.\r\nПрез годините с оркестъра са музицирали едни от най-добрите български инструменталисти. Редом до музикантите от „Дианополис“ са заставали диригентите Емил Чакъров, Лео Кремер, Волфрам Вюрл, Илия Темков и други.\r\nКамерният оркестър е организатор на ежегодните Музикални празници „Златната Диана“, утвърден в национален мащаб форум, на който гостуват наши и световноизвестни инструменталисти, певци и диригенти, оперни, камерни и джаз формации. \r\nОркестърът популяризира град Ямбол и българското музикално изкуство и култура в световен мащаб. Гастролите на „Дианополис“ в Гърция, Турция, Унгария, Италия, Франция и Германия го утвърждават като част от богатата европейска музикална култура.\r\nКамерен оркестър „Дианополис“ е носител на наградата „Кристална лира“ на Съюза на музикалните и танцови дейци в България за 2004 година.", "date": "2018.04.30", "title": "Ямбол: Камерен оркестър „Дианополис“ е тазгодишният носител на най-престижната награда на Общината"}
{"url": "http://www.focus-news.net/news/2018/04/30/2516666/evrokomisaryat-vera-yourova-s-nasheto-zakonodatelstvo-ne-diktuvame-nito-tsenite-nito-vkusa-na-hranite.html", "text": "С нашето законодателство не диктуваме нито цените, нито вкуса. Това каза на пресконференция европейският комисар по въпросите на правосъдието, потребителите и равнопоставеността между половете – Вера Йоурова във връзка с международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС, под патронажа на премиера Бойко Борисов, предаде репортер на Агенция „Фокус“. „Не можем да уеднаквим вкусовете. Говорим за търговските марки. Националните продукти не ги коментираме и засягаме, те са друг въпрос. В свободен пазар сме и не можем да диктуваме цени. Мисля, че това е правилният подход“, коментира тя. \r\nПо отношение на единния контролен орган, който предлага омбудсманът Мая Манолова, тя посочи, че държат на единното сътрудничество между организациите за защита на потребителите в различните държави. „Не мисля, че трябва да има допълнителна институция, която да се занимава с това“, уточни Йоурова. \r\nЛюба АЛЕКСИЕВА", "date": "2018.04.30", "title": "Еврокомисарят Вера Йоурова: С нашето законодателство не диктуваме нито цените, нито вкуса на храните"}
{"url": "http://www.focus-news.net/news/2018/04/30/2516693/kyustendil-praznik-na-zelnika-se-provede-za-deseta-poredna-godina-v-selo-zhabokrat.html", "text": "За десета поредна година в кюстендилското село Жабокрът се е провел Празник на зелника. Това съобщи за Радио „Фокус” – Кюстендил Милена Стоименова, председател на читалище „Съгласие”. По думите й юбилейното издание на празника е преминало при голям интерес. В рамките на програмата са организирани конкурси за най-вкусен зелник, за най-вкусна питка и за най-вкусен сладкиш. „Имахме много участници, имахме много гости и богата музикална програма. Радвам се, че се получи един хубав празник”, каза Милена Стоименова. Журито е присъдило първа награда на Цветанка Младенова, която е приготвила най-вкусния зелник. „Нашата цел е да се предаде традицията при приготвянето на зелника, защото това е едно традиционно ястие за този край”, каза Милена Стоименова.\r\nВенцеслав ИЛЧЕВ", "date": "2018.04.30", "title": "Кюстендил: Празник на зелника се проведе за десета поредна година в село Жабокрът"}
{"url": "http://www.focus-news.net/news/2018/04/30/2516698/ministar-nikolay-nankov-shte-inspektira-izpalnenieto-na-infrastrukturni-obekti-v-burgas-na-1-may.html", "text": "На 1 май министърът на регионалното развитие и благоустройството Николай Нанков ще инспектира изпълнението на инфраструктурни обекти в Бургас. Това съобщиха от пресцентъра на Министерство на регионалното развитие и благоустройството. В 11.00 часа на мястото на ремонта – дясното платно след п. в. Ветрен в посока Бургас, той ще се запознае с рехабилитацията на магистрала „Тракия“ в участъка Бургас – кв. Ветрен. \r\nСлед това министър Нанков ще провери напредъка по изграждане на четирилентово трасе на пътя Бургас - Слънчев бряг. В рамките на посещението си в Бургас министър Нанков ще инспектира реализирането на обекти, финансирани от ОПРР.", "date": "2018.04.30", "title": "Министър Николай Нанков ще инспектира изпълнението на инфраструктурни обекти в Бургас на 1 май"}
{"url": "http://www.focus-news.net/news/2018/04/30/2516680/ramush-haradinay-shte-e-chest-da-se-sreshtna-s-mariano-rahoy-nikoga-nyama-da-priznaem-kataluniya.html", "text": "Премиерът на Косово Рамуш Харадинай заяви пред испанското издание El Pais, че „Косово никога няма да признае независимостта на Каталуния“, предава белградското радио „Б-92“, като се позовава на публикация в белградския ежедневник  „Вечерни Новости“.\r\nХарадинай е заявил също, че „Косово и Каталуния нямат нищо общо“, като е добавил, че „аналогията е нонсенс, тъй като Косово е създадена при разпадането на Югославия и кървавите сблъсъци на принципа всеки срещу всеки, докато гражданските и политическите права в Испания се уважават“.\r\nКосовският премиер е посочил, че очаква „Испания да приеме Косово като член на Европейския съюз“ и е уверил, че за него „ще е чест да поздрави (премиерът на Испания Мариано) Рахой, защото ще имаме да много за обсъждане, например икономиката, или културното сътрудничество“.\r\n„Б-92“ припомня, че според по-раншни съобщения Рахой е обявил, че е готов да пропусне предстоящата среща на върха ЕС – Западни Балкани в София, за да не трябва да си прави снимка с лидерите на Прищина и че няма да постави подписа си под една и съща декларация с тях.\r\nПревод и редакция:", "date": "2018.04.30", "title": "Рамуш Харадинай: Ще е чест да се срещна с Мариано Рахой, никога няма да признаем Каталуния"}
{"url": "http://www.focus-news.net/news/2018/04/30/2516697/dimana-miteva-psiholog-vatreshniyat-svyat-na-vsyako-dete-e-strogo-spetsifichen-i-individualen.html", "text": "Вътрешният свят на всяко дете е строго специфичен и индивидуален. Това каза в интервю за Радио „Фокус“ – Варна Димана Митева, психолог към Карин дом – Варна. По думите ѝ все по-често вербалната агресия в училище става директна, индиректна или телесна спрямо ученици и учители. „Родителите най-добре познават децата си. Индикатори могат да бъдат най-различни неща – промени в темперамента на детето, в начина на изразяване, по-затворено поведение, което започва да се задълбочава, свръх експанзия на неща, които иска да покаже, да бъде забелязано“, коментира психологът. Димана Митева посочи, че вниманието би могло да бъде позитивно и негативно. „Позитивното е похвала, потупване по рамото, а негативното – каране. Детето прави нещо, за да предизвика каквото и да е внимание, от възрастните зависи как ще реагират и какво ще последва. Детето подава сигнал, а ние трябва да намерим начина, по който да реагираме“, каза още Димана Митева. Често агресията се свързва с периодите, които настъпват при децата, например промени, криза на възрастта. „Най-рано агресия може да бъде проявена с началото на социализациятата – около 3-годишна възраст, когато детето вече не прекарва по-голяма част от времето си с родителите, а влиза в нова среда. Там обкръжението е друго, то вече не е само, не е център на внимание. Трусове в семейството също могат да се отразят на детето, впоследствие първи клас, всякакви външни влияния, като повишаване на изискванията около 4 клас, вътрешни и външни матури“, добави Димана Митева.\r\nМарияна ВАЛЕНТИНОВА", "date": "2018.04.30", "title": "Димана Митева, психолог: Вътрешният свят на всяко дете е строго специфичен и индивидуален"}
{"url": "http://www.focus-news.net/news/2018/04/30/2516694/faktor-makedoniya-patriarh-kiril-shte-poseti-vsichki-balkanski-strani-samo-makedoniya-dosega-ne-e-bila-na-dneven-red.html", "text": "Руският патриарх Кирил, който пристигна в Тирана по покана на Албанската православна автокефална църква, през своя живот е ясно, че със сигурност ще посети всички балкански страни, с изключение на Македония, която седи като отворен въпрос. Досега е бил във всички държави, където православното население е  мнозинство и епопулярен като голям пътешественик и почти няма известна страна, която не е посетил официално. Буквално, неговият крак е стъпил във всички страни, където има поне малка православна общност, пише в материал на скопското електронно издание „Фактор“, представен без редакторска намеса.\r\nНа Балканите, след посещението в Албания, има още две държави, в които той още не е бил – Босна и Херцеговина и Македония. Но трябва през лятото да пристигне в Република Сръбска, т.е. в Баня Лука на полагане на крайъгълен камък на църква, която ще се строи в чест на 100-годишнината от разстрела на царското семейство Романови от болшевиките, а Македония засега не е в дневния ред. Преди посещението в Албания,той бе  в Румъния през 2017 г. и е първият руски патриарх, който посещава тази балканска страна след падането на комунизма. Откакто става патриарх през 2009-а година, многократно е гостувал в Гърция, Сърбия и България, а по веднъж е бил в Черна гора, Словения, Хърватия и Турция.\r\nИнтересно е, че покрай стотиците страни, които е посетил, през 2016-та кракът му стъпи и на Антарктида (Южния полюс), където само временно живеят единствено учени. Той пристигна там с руския флот през Чили, след като преди това посети Куба с папа Франциск.Бил е приеман дори там, където демокрацията се държи на стъклени крака, или пък религиозният живот е силно притеснен, като например Северна Корея. Той се смята за много близък приятел на руския президент Владимир Путин, за когото някога е казал, че е \"чудо на Бога\".\r\nИзвън Европа посещава редица страни: Япония, Канада, Китай, Ливан, Сирия, САЩ, Бразилия (всички тези многократно), Австралия, Чили, Иран, Мароко, Аржентина, Мексико, Панама, Перу, Куба, Непал, Тунис, Монголия, Виетнам, Камбоджа, Тайланд, Ирак, Филипините, Хонг Конг, Макао, Индонезия, Сингапур, Доминиканската република, Йемен, Индия, Северна Корея, Южна Африка, Малайзия, Индонезия, Индия, Туркменистан, Коста Рика, Венецуела, Колумбия, Еквадор , Ангола, Намибия.\r\nВ своята кариера преди да стане патриарх се е свързал и с църквите в Нова Зеландия, Шри Ланка, Лаос, Ямайка и Конго.\r\nПосещавал е много страни, където трябвало да се примиряват църкви, да се открие нов първосвещеник, да се участва в конференции, форуми и симпозиуми, или пък да се получи орден за заслуги.\r\n„Знаете, че в Македония са регистрирани две православни църкви, и това е незаконно. Това е малко сложно, но се надяваме, че един ден Патриарх Кирил ще посети Македония и ние бихме били много доволни“, ни каза духовник от МПЦ.\r\nОт останалите страни с преобладаващо православно население не е бил още само в Грузия, вероятно заради напрегнатите отношения след руската военна интервенция през 2008 г. и признаването на Абхазия и Северна Осетия, но вече няколко пъти подред  бе обявено, че ще го посрещнат и там.\r\nНа богослужението, което се проведе в храма \"Воскресение Христово\" в Тирана, той подчерта, че посещението му представлява нова страница в сътрудничеството между руската и албанската православна църква.\r\nГлавата на албанската църква Анастас Янулатос отбеляза, че това е историческо посещение и изрази благодарност на патриарх Кирил и обкръжението му.\r\nМестните медии характеризират посещението на патриарх Кирил, като най-важното събитие за албанската православна църква досега.\r\nПревод и редакция:", "date": "2018.04.30", "title": "„Фактор“ (Македония): Патриарх Кирил ще посети всички балкански страни, само Македония досега не е била на дневен ред"}
{"url": "http://www.focus-news.net/news/2018/04/30/2516699/shumen-piteynata-voda-v-grada-prodalzhava-da-bade-s-povishena-matnost.html", "text": "Питейната вода в Шумен продължава да е с повишена мътност. Това сочат данните на сайта на Регионалната здравна инспекция в Шумен. Последните резултати са от лабораторен контрол на водни проби, взети днес. В сила остава препоръката на РЗИ, водата в населените места, водоснабдявани от язовир „Тича” - гр. Шумен, гр. Велики Преслав и селата Панайот Волов, Белокопитово и Дибич да не се ползва за пиене. Завишаване стойностите на показател „мътност” в питейната вода на Шумен, които са над обичайните приемливи за потребителите, беше установено при проведения мониторинг на 27 февруари и до днес няма промяна.", "date": "2018.04.30", "title": "Шумен: Питейната вода в града продължава да бъде с повишена мътност"}
{"url": "http://www.focus-news.net/news/2018/04/30/2516702/vidin-futbolen-kompleks-shte-bade-izgraden-na-vidinskiya-kolodrum.html", "text": "Малък комплекс по футбол ще бъде изграден на видинския колодрум. Това е решението на общинските съветници, което бе прието днес, предаде репортер на Радио „Фокус“ – Видин. Проектът за изграждане на футболния комплекс, без да се нарушава пистата на колодрума, бе направен от Българския футболен съюз. На заседанието присъстваше изпълнителният директор на БФС Борислав Попов, който представи проекта. Средствата за финансирането на проекта са по програма на Световната футболна федерация, като реализацията е в рамките на 2 години. Прие се предложението теренът да се използва 25 години от Българския футболен съюз, след което да премине във владение на Община Видин.\r\nАнна ЛОЗАНОВА", "date": "2018.04.30", "title": "Видин: Футболен комплекс ще бъде изграден на видинския колодрум"}
{"url": "http://www.focus-news.net/news/2018/04/30/2516701/sotir-ivanov-im-petrich-nyamame-nikakvi-porazheniya-po-antichen-grad-herakleya-sintika-sled-zimniya-sezon.html", "text": "Нямаме абсолютно никакви поражения по античен град Хераклея Синтика след зимния сезон. Това каза за Радио „Фокус“ – Пирин Сотир Иванов, директор на културната институция. По думите му зимата е била доста трудна и тежка. „На страницата на музея в една от социалните мрежи тази година качвахме снимки, които показваха, че за пръв път на форума на Хераклея Синтика имаше снежна покривка над 50 см. Това се случва изключително рядко“, каза още Иванов. Той добави, че от както са започнали проучванията през 2007 година, такава снежна покривка е имало за пръв път. „Имаше силни ветрове. Оказа се обаче, че онази, поне аварийната консервация, която сме извършили по време на археологическия сезон е достатъчна и нямаме абсолютно никакви поражения на обекта“, добави Иванов. Според него след затоплянето на времето се е оказало, че както месец януари, така и месец февруари античния град е бил посетен от над 2000 туристи само за месец.\r\nЛивия НИНОВА", "date": "2018.04.30", "title": "Сотир Иванов, ИМ – Петрич: Нямаме никакви поражения по античен град Хераклея Синтика след зимния сезон"}
{"url": "http://www.focus-news.net/news/2018/04/30/2516675/afp-putin-i-makron-sa-za-zapazvane-na-iranskata-yadrena-sdelka.html", "text": "Президентът на Русия Владимир Путин и френския му колега Еманюел Макрон призоваха в понеделник за „стриктно съблюдаване“ на иранската ядрена сделка, докато президентът на САЩ Доналд Тръмп все още обмисля дали да излезе от споразумението, предава AFP.\r\n„Президентите на Русия и Франция се изказаха в полза на Плана (Съвместният всеобхватен  план за действие за иранската ядрена програма) и неговото стриктно съблюдаване“, заявиха от Кремъл. Съобщението е публикувано, след като Макрон се е обадил на Путин, за да го информира за разговорите си с Тръмп в Белия Дом.\r\nПревод и редакция:", "date": "2018.04.30", "title": "AFP: Путин и Макрон са за запазване на иранската ядрена сделка"}
{"url": "http://www.focus-news.net/news/2018/04/30/2516688/korneliya-ninova-bsp-vnasyame-otnovo-zakona-za-targovskite-verigi.html", "text": "„Щастлива съм, че България днес е център на дискусията за двойните стандарти в храните. Изумена съм от въпросите на премиера Борисов: кой умник казва, че българското бебе харесва палмово масло и защо се държат така големите търговски вериги в България. Кой мислите, че е умникът, господин премиер? Ами Вие. Проверете колко пъти ГЕРБ гласуваха против закона за търговските вериги от 2012 г. досега. С него видите ли сме гонели чуждите инвеститори. А ние просто искахме да не увреждат здравето на българския народ с некачествени храни и да не убиват българското производство”. Това написа във Фейсбук председателят на НС на БСП Корнелия Нинова по повод думите на премиера, съобщиха от пресцентъра на НС на БСП. Тя призова премиера да провери дали президентът Плевнелиев не е наложил вето. „Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: българският народ не е втора ръка в Европа, за да ни продавате втора ръка храна. Вие, господин премиер. Твърде дълго управлявате, за да помните такива подробности. Но ние ги помним. Надявам се и българите също. Утре за пореден път внасяме същия закон. Чакаме да видим как ще гласувате този път”, заявява лидерът на левицата.", "date": "2018.04.30", "title": "Корнелия Нинова, БСП: Внасяме отново закона за търговските вериги"}
{"url": "http://www.focus-news.net/news/2018/04/30/2516703/burgas-obshtinata-zapochva-kampaniya-za-otchitane-na-kolichestvata-razdelno-predadeni-ot-grazhdanite-otpadatsi-v-mobilni-tsentrove-v-grada.html", "text": "Община Бургас и ОП \"Чистота ЕКО\" стартират кампания за отчитане и въвеждане на количествата разделно предадени от гражданите отпадъци в мобилните центрове, разположени на територията на града. Това съобщиха от пресцентъра на Община Бургас. Инициативата има за цел да насърчи опазването на околната среда, а най-активните в нея ще получат награди.\r\nЗа целта е пусната в действие специална електронна система. При регистрация всеки ще получава баркод карта. Чрез нея ще се отчита предаването на разделно събраните отпадъци и в зависимост от количеството гражданите ще получават точки.\r\nПървите десет, събрали най-голям брой точки, в края на годината ще получат материални награди на обща стойност 2500 лева, осигурени от Община Бургас. Всички останали граждани, събрали над 1000 точки, ще получат безплатно по 10 литра пакетиран компост. За всеки 500 точки над 1000 души ще получат допълнително 5 литра компост.\r\nМеждувременно продължава кампанията по безплатно раздаване на висококачествен компост в пакети от 5 литра, произведен от ОП \"Чистота ЕКО\". Всеки, който желае да се възползва от тази инициатива, трябва да представи платежен документ за всеки отделен имот, за който до 30 април е заплатен пълният размер на дължимите данък \"Сгради\" и такса \"Битови отпадъци\".", "date": "2018.04.30", "title": "Бургас: Общината започва кампания за отчитане на количествата разделно предадени от гражданите отпадъци в мобилни центрове в града"}
{"url": "http://www.focus-news.net/news/2018/04/30/2516704/sport-viktoriya-tomova-progresira-s-22-mesta-v-svetovnata-ranglista.html", "text": "Първата ракета на България при жените Виктория Томова прогресира с 22 места в световната ранглиста и вече е на 143-о място с 414 точки. Втора ракета на страната остава Елица Костова, която е 189-а, а Сесил Каратанчева се завърна в топ 200 и вече е 196-а. На първо място е румънката Симона Халеп, втора е датчанката Каролин Вожняцки, а трета – Гарбине Мугуруса от Испания.", "date": "2018.04.30", "title": "Спорт: Виктория Томова прогресира с 22 места в световната ранглиста"}
{"url": "http://www.focus-news.net/news/2018/04/30/2516709/yordan-yordanov-kmet-na-dobrich-ofitsialno-gradat-mozhe-da-se-pozdravi-s-vstapvaneto-v-b-grupa-na-futbolniya-otbor-dobrudzha.html", "text": "Официално градът може да се поздрави с встъпването в „Б“ група на футболния отбор „Добруджа“. Това каза Йордан Йорданов, кмет на Община град Добрич, предаде кореспондент на Радио „Фокус” – Варна. Чрез медиите кметът поздрави Футболния мъжки отбор „Добруджа“, които вчера са постигнали поредна победа, което им осигурява място в професионалната „Б“ група. „Ние показахме с подкрепата си и като Община, и като общество, че футболният отбор може да расте нагоре и те го доказаха вчера. От тук нататък предстоят планирания за следващата година, играчи, изобщо преструктуриране на целия отбор, за да посрещнем по-добрите отбори и да се надяваме на по-големи успехи“, каза Йордан Йорданов. В мач, игран вчера, „Добруджа“ е победил като гост Калиакра (Каварна) с 4:1. \r\nЖулиета НИКОЛОВА", "date": "2018.04.30", "title": "Йордан Йорданов, кмет на Добрич: Официално градът може да се поздрави с встъпването в „Б“ група на футболния отбор „Добруджа“"}
{"url": "http://www.focus-news.net/news/2018/04/30/2516707/burgas-elena-rozberg-shte-bade-vodeshtata-na-tazgodishniya-burgas-jam.html", "text": "Елена Розберг от радио Z-ROCK прие предизвикателството да се изяви като водеща на новия Burgas jam на 7 юли до Морска гара. Това съобщиха от пресцентъра на Община Бургас. \r\n\"Рокът е кръвта, която чувствам да пулсира в мен, примесена с джаз и класика. Рокът е начин на мислене. Кауза, която обединява много, много хора, които имат почтена ценностна система и висок естетически вкус. За българина рокът е носталгия, ежедневие и надежда да бъдем повече\", казва Елена Розберг за музикалните си пристрастия, а BURGAS JAM иска всяка година да събира на едно място именно хора с такова светоусещане.", "date": "2018.04.30", "title": "Бургас: Елена Розберг ще бъде водещата на тазгодишния Burgas jam"}
{"url": "http://www.focus-news.net/news/2018/04/30/2516696/konstantin-raykov-kzp-shte-ima-novi-mehanizmi-za-obezshtetyavane-na-potrebitelite-v-situatsii-na-masovi-vredi.html", "text": "Новите предложени от Европейската комисия механизми за по-добър достъп на потребителите до обезщетение в т. нар. \"ситуации на масова вреда\" трябва да бъдат съгласувани от Европейския парламент и Съвета на ЕС до една година. Това каза за Радио „Фокус” Константин Райков, член на Комисията за защита на потребителите по време на провеждащата се днес в рамките на Българското председателство на Съвета на ЕС конференция на тема: „Потребителското право и политика за защита на потребителите днес. Можем ли да се справим по-добре?“, посветена на законодателния пакет „Нова сделка с потребителите“.   \r\n„Според ЕК съществуващите към момента механизми за индивидуално обезщетение не са достатъчни при т.нар. „ситуации на масова вреда”, засягащи голям брой потребители в ЕС. Това препятства ефективното прилагане правилата за защита на потребителите и подкопава доверието в единния пазар, посочи Райков. Той добави, че трудността е да се намери онази правилна линия в изковаването на потребителската политика, която да гарантира, че са защитени в еднаква степен правата както на потребителите, така и на бизнеса. \r\nРайков подчерта, че в „ситуации на масова вреда” потребителите следва да имат възможността да претендират за своите права не само индивидуално, но и чрез колективни искове. „С \"Новата сделка за потребителите\" Комисията предлага модернизирана система от правни действия, която да позволява на потребителски организации или независими публични органи да защитават колективните потребителски интереси в подобни случаи”, коментира той. „Това ще бъде особено полезно за потребителите, които по различни причини се възпрепятстват да заведат отделни индивидуални съдебни искове”, каза още Райков.", "date": "2018.04.30", "title": "Константин Райков, КЗП: Ще има нови механизми за обезщетяване на потребителите в ситуации на „масови вреди”"}
{"url": "http://www.focus-news.net/news/2018/04/30/2516708/koordinatsionniyat-savet-po-kontsesiite-sazdade-organizatsiya-za-priemane-na-natsionalnata-strategiya-za-razvitie-na-kontsesiite.html", "text": "Първото заседание на Координационния съвет по концесиите се проведе днес под ръководството на вицепремиера Валери Симеонов. Това съобщиха от правителствената информационна служба.\r\nКоординационният съвет е създаден с новия Закон за концесиите, който е в сила от началото на тази година. Неговите задачи са свързани с осигуряване на координация и съгласуваност при определяне и изпълнение на държавната политика относно концесиите. Във функциите му е да приеме и предложи на Министерския съвет за одобряване Национална стратегия за развитие на концесиите и на План за действие за държавните концесии, да координира действията по изпълнение на Плана, да обсъжда и дава насоки за отстраняване на системи проблеми, свързани с възлагането на концесиите и с изпълнението или прекратяването на концесионните договори.\r\nЗаконът за концесиите предоставя възможност чрез концесия да бъдат изграждани инфраструктурни обекти както от национално, така и с местно значение – части от републикански пътища, тунели, паркинги и гаражи, детски градини и други обекти на социалната инфраструктура, предназначени за социални дейности, здравеопазване, култура и др. За осигуряването на устойчив растеж, основан на иновациите, концесията трябва да бъде припозната, освен като източник на приходи, и като ефективно и ефикасно средство за създаване на публични ресурси, блага и услуги на еднаква или по-ниска цена от заплащаната при възлагане на обществени поръчки.\r\nНа проведеното заседание на Координационния съвет беше създадена организация за приемане на Националната стратегия за развитие на концесиите, проект на структурата и основното съдържание на която вече е изготвен от дирекция „Икономическа и социална политика“ в администрацията на Министерския съвет. Планира се проектът на стратегия да бъде публикуван за обществено обсъждане в Портала за обществени консултации.\r\nАмбициите на Координационния съвет и на неговия председател – заместник министър-председателят по икономическата и демографската политика Валери Симеонов, е съветът да бъде ефективен орган, който чрез своята дейност да наложи политическа воля за ефективно изпълнение чрез концесия на значими и нужни за обществото проекти.", "date": "2018.04.30", "title": "Координационният съвет по концесиите създаде организация за приемане на Националната стратегия за развитие на концесиите"}
{"url": "http://www.focus-news.net/news/2018/04/30/2516705/evrokomisaryat-vera-yourova-vsyaka-treta-zhena-v-es-nad-15-godini-stava-obekt-na-nasilie.html", "text": "Във всички държави от ЕС, 1 от 3 жени над 15 години, става обект на насилие в една или друга форма. Това каза Вера Йоурова, европейски комисар по правосъдие, потребители и равнопоставеност между половете, по време на дискусия с граждани на тема: „Насилието над жените: отговорът на ЕС“, предаде репортер на Агенция „Фокус“. „Аз бях в България в края на миналата година, точно в седмицата, в която в българския Парламент се водеше дебат за Истанбулската конвенция. На пътя ми обратно към Брюксел се замислих, че трябва да има някакво недоразумение, както и че трябва да дойда тук, за да разбера защо хората са толкова критични към Истанбулската конвенция и може би да им обясня защо според мен конвенцията е практична и целта и е да подпомогне жените и децата, които са жертви на насилие“, допълни още тя. „Бих казала, че джендър политиката, особено в сферата, бореща се с насилието е много важна. Трябва да работим във всички аспекти. Въпреки, че съм твърдяла, че Европа е добро място за жените, във всички държави членки, 1 от 3 жени над 15 години, в една или друга степен са били обект на насилие. Нещата не са се променили много в последните години, така че според мен трябва да обединим усилия и да вземем мерки, за да заличим този проблем. Трябва да помогнем не само на жените, но и на децата, да не бъдат жертви на насилие“, каза още Йоурова. „Имаме законодателство, имаме и много други мерки, които могат да ни помогнат – можем да работим с различни организации, които се занимават с жени и деца, жертви на насилие, защото имаме един общ враг – убеждението на обществото около нас, че насилието срещу жените е нещо нормално и толерирано. Това е стереотипно мислене, което не помага. Всеки път, когато говоря с мъж по темата, винаги споделяме еднакви разбирания. Но за мъжете е важно да си представят:  Какво ще стане ако подобно насилие е упражнено върху техните дъщери? Това е повратен момент, защото всеки мъж, независимо от убежденията си отговаря, че не би желал дъщеря му да става жертва на насилие. Аз мисля, че това е важен момент. В следващите години трябва да имаме и ще се стремим към подобрение на показателите в статистиката за жените и децата, станали жертви на насилие“, допълни още европейският комисар.\r\nЦветелин ДИМИТРОВ", "date": "2018.04.30", "title": "Еврокомисарят Вера Йоурова: Всяка трета жена в ЕС над 15 години става обект на насилие"}
{"url": "http://www.focus-news.net/news/2018/04/30/2516712/burgas-po-obvinitelen-akt-na-okrazhnata-prokuratura-vks-osadi-petima-dushi-priznati-za-vinovni-za-iznasilvane-na-maloletno-momiche.html", "text": "По внесен обвинителен акт на Окръжна прокуратура – Бургас и осъдителни присъди на три съдебни инстанции, ВКС наложи общо наказание от 12 години „лишаване от свобода“ на Осман Сюлейман (на 31 г.), 11 години „лишаване от свобода“ на Исмаил Али (на 35 г.), 10 години „лишаване от свобода“ на Орхан Хюсеин (на 38 г.), 10 години „лишаване от свобода“ на Азис Хюсеин (на 33 г.) и 12 години „лишаване от свобода“ на Костадин Неделчев (на 33 г.), за извършени две престъпни деяния. Това съобщиха от пресцентъра на Апелативна прокуратура - Бургас. Те са признати за виновни в това, че на 9 юли 2005 г. около 02.30 часа на около 3 км край село Просеник, община Руен, област Бургас, до „Бялата чешма“, в съучастие като извършители, извършили действие с цел да възбудят и удовлетворят полово желание без съвкупление с малолетно момиче, като блудството е извършено чрез употреба на сила и заплашване, извършено от повече от две лица и представляващо особено тежък случай.\r\nПетимата мъже са признати за виновни и за това, че на същите дата и място и по същото време, в съучастие като съизвършители се съвкупили с малолетното момиче, като я принудили към това със сила и заплашване, деянието е извършено от повече от две лица и представлява особено тежък случай.\r\nКъм момента петимата мъже се намират в Затвора, където изтърпяват наложените им наказания при „строг“ режим.\r\nРешението на ВКС е окончателно и не подлежи на обжалване.", "date": "2018.04.30", "title": "Бургас: По обвинителен акт на Окръжната прокуратура ВКС осъди петима души, признати за виновни за изнасилване на малолетно момиче"}
{"url": "http://www.focus-news.net/news/2018/04/30/2516713/kyustendil-konsultativniyat-savet-po-turizam-odobri-godishnata-programa-za-razvitie-na-sektora-v-obshtinata.html", "text": "Консултативният съвет по туризъм е одобрил годишната програма за развитие на сектора в Кюстендил. Това каза пред Радио „Фокус – Кюстендил Светослав Василев, зам.-кмет на Общината. По думите му на заседанието са обсъдени няколко точки, сред които отчет на програмата за развитие на туризма за 2017 година и приемане на новата програма, която е за настоящата година. „На самата среща бяха разгледани въпроси, свързани с програмата. Нямаше някакви проблеми, тъй като ние организирахме преди тази редовна среща, няколко предварителни. Всяка една от точките в програмата, която е съгласувана с представителите на консултативния съвет, така че смятаме, че програмата е добре структурирана и изпълнението ѝ ще доведе до положителни резултати за общината”, каза Светослав Василев. По думите му за изминалата година основните дейности са изпълнени. Приходите от туристическия данък към месец януари 2017 година са били в размер на 21 242 лева. Освен тези средства, са заложени и други – собствени приходи, както и от програми по проекти, които се внасят в Община Кюстендил и са свързани пряко или косвено с туризма или с инфраструктурата. „В тази връзка, освен тези 21 242 лева, 152 700 лева сме изразходвали за подобряване на средата от собствени приходи, така наречените капиталови разходи, както и 1 806 000 лева по проекти”, каза Светослав Василев.\r\nВенцеслав ИЛЧЕВ", "date": "2018.04.30", "title": "Кюстендил: Консултативният съвет по туризъм одобри годишната програма за развитие на сектора в общината"}
{"url": "http://www.focus-news.net/news/2018/04/30/2516710/bashar-asad-agresiyata-na-zapadnite-strani-samo-shte-uvelichi-reshimostta-na-siriytsite-da-otstoyavat-svoya-suverenitet.html", "text": "Агресивните действия на някои Западни страни срещу Сирия само ще усилят решимостта на сирийците да отстояват суверенитета на своята страна. Това, както съобщи агенция SANA, е заявил в понеделник президентът на републиката Башар Асад, предава ТАСС.\r\nСпоред неговите думи, скорошните атаки „само ще усилят решимостта на сирийците да отстояват националния суверенитет и правото да решават сами своето бъдеще“. Сирийският лидер е провел преговори в Дамаск с председателя на комисията по национална сигурност и външна политика на иранския меджлис (парламент) Алаеддин Боруджери.\r\nСлед нейния край, страните са потвърдили „стремежа на Сирия и Ирак към укрепване на двустранното стратегическо сътрудничество“.\r\nСпоред информацията на агенцията, Боруджери е заявил, по време на срещата с Асад, че „заговорът на САЩ и техните съюзници и регионални пособници е претърпял поражение в Сирия“. Според неговите думи , „това се е случило благодарение на издържливостта на съпротивителните сили и разгрома на терористите. \r\nПревод и редакция:", "date": "2018.04.30", "title": "Башар Асад: Агресията на Западните страни само ще увеличи решимостта на сирийците да отстояват своя суверенитет"}
{"url": "http://www.focus-news.net/news/2018/04/30/2516715/evropeyski-parlament-3d-maping-shou-za-denya-na-evropa-2018.html", "text": "Денят на Европа 2018 ще бъде отбелязан с най-голямото досега 3D мапинг шоу в България. Спектакълът, който ще ни разкаже за европейското културно наследство от гледна точка на „Днешния ден“, ще бъде прожектиран на 9 май от 21.30 часа върху фасадата на Министерския съвет в София. Организатори са Бюрото за връзка на Европейския парламент и Представителството на Европейската комисия в България, а официални партньори – Министерството за Българското председателство на Съвета на ЕС и Столичната община. Медиен партньор е Българската национална телевизия, съобщи пресслужбата на Европейския парламент.\r\n3D мапинг спектакъл „Днешният ден“ \r\nПо случай Деня на Европа – 9 май – за втора поредна година жителите и гостите на столицата ще могат да се насладят на светлинно 3D мапинг шоу. През 2018 г. спектакълът се мести на ново, по-внушително място – сградата на Министерския съвет в София. С прожекция под наслов „Днешният ден“, която е посветена на Европейската година на културното наследство, също така ще отбележим първото Българско председателство на Съвета на Европейския съюз. Началото е в 21.30 часа и каним всички желаещи да станат част от това единствено по рода си изживяване да заповядат на площад „Независимост“. Достъпът е свободен. \r\nСпециалното събитие е разработено съвместно с българското студио mp-studio.eu, носител на множество европейски награди за осветяване на знакови сгради в Европа и по света. За да могат всички желаещи да станат част от празника, филмът ще бъде излъчен 4 пъти. \r\nКонкурс за снимка и рисунка #EU4CULTURE \r\nВ седмиците преди предстоящия европейски празник Бюрото на ЕП в България организира във Фейсбук конкурс за снимка или рисунка #EU4CULTURE. Граждани от цялата страна показаха европейското културно наследство през техния поглед. Победителите вече са избрани и техните изображения ще станат част от голямото 3D мапинг шоу, като ще бъдат прожектирани по време на паузите. \r\nШоуто ще може да бъде гледано на живо от 21.30 ч. на 9 май на интернет страницата на Европейския парламент в България www.europarl.bg, както и във Facebook чрез Facebook Live. \r\nПроектът „Днешният ден“ се осъществява в партньорство с Министерството за Българското председателство на Съвета на ЕС и Столичната община. Медиен партньор е Българската национална телевизия.\r\nДопълнителна информация \r\nДен на Европа – 9 май \r\nДенят на Европа е празник на Европейския съюз, на единството и мира на стария континент. Отбелязва се на датата, когато френският външен министър Робер Шуман прочита историческата декларация за обединение в Европа. На 9 май 1950 г., 5 години след края на Втората световна война, той призовава за обединяване на френските и западногерманските ресурси и промишленост за производство на въглища и стомана, за да се избегнат бъдещи военни конфликти. „Декларацията на Шуман“ е в основата на Европейската общност за въглища и стомана, предшественик на днешния ЕС. \r\nРобер Шуман предлага да се създаде наднационална европейска институция, която да отговаря за управлението на отрасъла. Страните, към които той се обръща, доскоро са участвали в унищожителен военен конфликт помежду си. На този ден се поставя началото на обединение на държавите в Европа и поддържането на мирни отношения на Стария континент. „Декларацията на Шуман“ се счита за основата на днешна обединена Европа, за началото на поетия път към общност на споделени ценности и общи интереси. \r\nПрез 1985 г. ръководителите на страните от Европейския съюз на заседание в Милано решават 9 май да бъде честван като Ден на Европа. Оттогава до днес 9 май символизира стремежа към единство, мир и просперитет в Европа. В България Денят на Европа е обявен за отбелязване с Постановление № 54 на Министерския съвет от 29 март 2005 г. \r\n3D мапинг шоу за Деня на Европа 2018 \r\n3D мапинг шоу за Деня на Европа 2018 – събитието във Фейсбук", "date": "2018.04.30", "title": "Европейски парламент: 3D мапинг шоу за Деня на Европа 2018"}
{"url": "http://www.focus-news.net/news/2018/04/30/2516714/blagoevgrad-obshtinskite-rakovodstva-na-pp-gerb-v-petrich-i-garmen-provedoha-redovni-otchetno-izborni-sabraniya.html", "text": "В Петрич гости на събранието бяха областният координатор на ПП ГЕРБ за Благоевградска област и народен представител Даниела Савеклиева и депутатът от Петрич Георги Динев. Това съобщиха от пресцентъра на ПП ГЕРБ – Благоевград. Досегашното общинско ръководство представи пълен отчет на дейността си за последния мандат. По време на събранието Даниела Савеклиева заяви своята пълна подкрепа към свършеното от общинското ръководство и съсловните организации. „Не мога да не скрия радостта си от това, че виждам пълна зала с хора, които искат да работят, за да може Петрич да се развива и да бъде по-добро място за живеене. Винаги ми е приятно да бъда тук, където виждам един сплотен екип, отборът на ПП ГЕРБ. А когато всички работим заедно, резултатите са видими“, каза още Даниела Савеклиева. Народният представител Георги Динев също изрази радостта си от всичко свършено от общинското ръководство. „Зад всички милиони инвестиции и завършени проекти стои много голямо усилие и труд. Аз съм свидетел на това, което администрацията в лицето на г-н Бръчков върши“, заяви  Георги Динев. След гласуване с пълно мнозинство делегатите дадоха своето доверие за нов мандат на Димитър Бръчков. В Община Гърмен гости на събранието бяха депутатите от ПП ГЕРБ Александър Мацурев и д-р Емил Тончев. По време на събитието те имаха възможност да разговарят с хората и да ги запознаят с работата им в Народното събрание, законопроектите, които в момента разглеждат и възможностите за региона. С пълно мнозинство делегатите гласуваха доверие на Верхад Ислямов за общински ръководител и Розен Марчев за организационен секретар. Всички номинации следва да бъдат одобрение от Изпълнителната комисия на ПП ГЕРБ.", "date": "2018.04.30", "title": "Благоевград: Общинските ръководства на ПП ГЕРБ в Петрич и Гърмен проведоха редовни отчетно-изборни събрания"}
{"url": "http://www.focus-news.net/news/2018/04/30/2516711/d-r-ivan-ivanov-vinata-za-loshoto-sastoyanie-na-obshtinskite-i-darzhavni-bolnitsi-e-kompleksna-i-na-posledno-myasto-se-narezhda-tazi-na-tehnite-menidzhari.html", "text": "Вината за лошото състояние на общинските и държавни болници е комплексна и на последно място се нарежда тази на техните мениджъри. Това каза за Радио „Фокус“ – Велико Търново управителят на МБАЛ „Св. Иван Рилски“ в Горна Оряховица д-р Иван Иванов. Той уточни, че той и неговите колеги, са поставени в изключително трудна ситуация, защото трябва да спазват противоречащи помежду си нормативни бази. „По отношение на финансирането проблемите с недостиг на средства от Здравната каса са всеизвестни. Понякога заложените изисквания се оказват прекалено големи в медицинските стандарти, което принуждава болниците, за да отговорят на тези изисквания, да сключат фиктивни договори с най-различни специалисти, които не ходят на работа, само и само да могат да изпълняват определени клинични пътеки, които да доведат до по-добри доходи“, обясни д-р Иванов. Той уточни, че общинските болници се ръководят от управители, които отговарят и за медицинската и за финансовата част. Областните имат изпълнителни директори, които си съставят екипи, но също те индивидуално носят основната отговорност при управлението. Той каза още, че единственото решение е промяна в законодателството.\r\nЛуиза ТРАНЧЕВА", "date": "2018.04.30", "title": "Д-р Иван Иванов: Вината за лошото състояние на общинските и държавни болници е комплексна и на последно място се нарежда тази на техните мениджъри"}
{"url": "http://www.focus-news.net/news/2018/04/30/2516716/plovdiv-25-godishna-zhena-e-zaginala-pri-intsident-s-atv-v-selo-belashtitsa.html", "text": "25-годишна жена е загинала при инцидент с АТВ в село Белащица. Това съобщи за Радио „Фокус“ - Пловдив говорителят на ОДМВР. Сигналът е постъпил около 15.00 часа днес. Жената не е била правоспособен шофьор и се е ударила в дърво на общински път в село Белащица. Допълнителна справка показала, че превозното средство е нерегистрирано. Извършен е оглед от служители на Първо РУ. Образувано е досъдебно производство.\r\nЦветана ТОНЧЕВА", "date": "2018.04.30", "title": "Пловдив: 25-годишна жена е загинала при инцидент с АТВ в село Белащица"}
{"url": "http://www.focus-news.net/news/2018/04/30/2516706/rayonnata-prokuratura-v-dobrich-protestira-razmera-na-nalozhenata-globa-na-upravitelya-na-evromangan-ead.html", "text": "Районната прокуратура в Добрич протестира решението на Добричкия районен съд, с което на управителя на „Евроманган“ ЕАД, съобщават от пресцентъра на Прокуратурата. Дейвид Уелингс е било наложено наказание „Глоба“ в размер на 1000 лева. Той е бил предаден на съд по административно наказателно дело за това, че в 30-дневен срок от спиране на плащанията към доставчици и към ТД на НАП по публични задължения на ръководеното от него дружество не поискал от Добричкия окръжен съд да открие производство по несъстоятелност на „Евроманган“ ЕАД. \r\nДобричкият районен съд е признал за виновен 70-годишния Уелингс и му наложил 1000 лева глоба, което е към минимума за престъплението по член 227б, ал. 2, във връзка с ал. 1 от НК. Деянието се наказва с лишаване от свобода до 3 години или с глоба до 5000 лева. \r\nСпоред прокуратурата доказателствената съвкупност по делото налага извода, че по отношение на Дейвид Уелингс са налице единствено отегчаващи отговорността обстоятелства. За това Районната прокуратура в Добрич предлага на Окръжния съд да измени първоинстанционното решение, като увеличи наложената глоба на управителя на „Евроманган“ на 5000 лева. \r\nПредстои делото да бъде насрочено в Добричкия окръжен съд.", "date": "2018.04.30", "title": "Районната прокуратура в Добрич протестира размера на наложената глоба на управителя на „Евроманган“ ЕАД"}
{"url": "http://www.focus-news.net/news/2018/04/30/2516700/ayatolah-ali-hameney-sasht-natiskat-sauditska-arabiya-da-se-konfrontira-s-iran-predizvikvat-novi-krizi.html", "text": "Върховният водач на Иран Аятолах Али Хаменей в понеделник нападна САЩ, един ден, след като новият държавен секретар Майк Помпео беше на посещение в Саудитска Арабия и обвини Вашингтон, че се опитва да предизвика нова „регионална криза“, провокирайки своя съюзник Рияд да влезе в конфронтация с Техеран, предава Reuters.\r\nВ коментар, излъчен по държавната иранска телевизия, Хаменей отново повтори призива към САЩ да напуснат Бл;изкия Изток, който определи като дом на Иран и предупреди, че всяка сила, която се опита да предизвика Техеран, ще бъде победена.\r\n„Един от начините да се противопоставят на Иран е като провокират неопитните управници в региона“, заяви Аятолахът,  очевидно визирайки 32-годишният престолонаследник на Саудитската корона принц Мохамед Бин Салман.\r\n„Американците се опитват да провокират Саудитска Арабия срещу Техеран. Тяхната цел е да създадат нови регионални кризи... да накарат мюсюлмани да се бият срещу мюсюлмани“, заяви Хаменей и продължи:\r\n„Ако тези правителства станат по-мъдри, те няма да се конфронтират с Иран. Ако се конфронтират с Иран, те ще бъдат разгромени“.\r\nКоментарите на Върховния водач дойдоха един ден след срещата между Помпео и краля на Саудитска Арабия Салман в Рияд. Държавният секретар заяви, че САЩ са много загрижени от „дестабилизиращите и зловредни действия“ на Техеран в Близкия Изток.\r\nКакто изглежда, коментира американската агенция, в отговор на тези думи, Хаменей увери, че Иран няма намерение да ограничава влиянието си в региона на Близкия Изток.\r\n„Американците са тези, които трябва да напуснат... Близкият Изток, Западна Азия и Персийския залив са наш дом“, подчерта той.\r\nReuters припомня, че Техеран и Рияд отдавна са вкопчени в прокси война, съревновавайки се за регионално лидерство от Ирак, през Сирия и Ливан до Йемен. Президентът на САЩ е твърдо на страната на Саудитска Арабия в усилията за сдържане на влиянието на Иран.\r\nПревод и редакция:", "date": "2018.04.30", "title": "Аятолах Али Хаменей: САЩ натискат Саудитска Арабия да се конфронтира с Иран, предизвикват нови кризи"}
{"url": "http://www.focus-news.net/news/2018/04/30/2516717/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще говорим за агресията в училищата в Садовска община. Среща ли се често това явление ще разберем от Димитър Йорданов, директор на Професионална селскостопанска гимназия в град Садово. Според него наличието на единични инциденти не е основание да се смята, че това е често явление сред децата. Според Ели Стоянова, секретар на Местната комисия по противообществени прояви на малолетни и непълнолетни към Община Садово тъй като селищата в общината са малки всички се познават и работят заедно срещу подобни явления. В общината действа и телефон на доверието, който може да се използва безплатно.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.04.30", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/04/30/2516719/inzh-filcho-filev-kmet-na-provadiya-286-000-leva-sa-zadalzheniyata-na-obshtinskata-bolnitsa-v-grada-kam-kraya-na-2017-godina.html", "text": "286 000 лева са задълженията на общинската болница в Провадия към края на 2017 година. Това каза в интервю за Радио „Фокус“ – Варна кметът на Община Провадия инж. Филчо Филев. Многопрофилна болница за активно лечение Царица Йоанна – Провадия” разполага с Вътрешно отделение, Детско отделение, Неврологично отделение,  Физикална и рехабилитационна медицина, Образна диагностика и Клинична лаборатория. Кметът инж. Филчо Филев добави, че болницата обслужва населението на община Провадия, както и населението на съседните общини Дългопол и Ветрино. „Болницата не връща пациенти и от други общини“, заяви кметът. Той отбеляза, че на заседание на Общински съвет, проведено на 26 април, е приет баланс на болницата, заедно с отчета на приходите и разходите. „За последната 2017 година печалбата на болницата е 16 000 лева. През 2016 година болницата е била на загуба от 31 000 лева. Задълженията към края на 2017 година са 286 000 лева при 274 000 към края на 2016 година. Отчита се завишение на задълженията с 12 000 лева, което не е много, но болницата има нужда от помощ и Общинският съвет в Провадия помага със средства от бюджета на Общината“, заяви инж. Филчо Филев.\r\nМарияна ВАЛЕНТИНОВА", "date": "2018.04.30", "title": "Инж. Филчо Филев, кмет на Провадия: 286 000 лева са задълженията на общинската болница в града към края на 2017 година"}
{"url": "http://www.focus-news.net/news/2018/04/30/2516720/burgas-okrazhnata-prokuratura-predade-na-sad-mazh-obvinen-v-prichinyavane-na-smart-na-nepalnoletno-momche-pri-paten-intsident.html", "text": "Окръжна прокуратура – Бургас предаде на съд Кирил Г., подсъдим за причиняване на смърт по непредпазливост на непълнолетно момче. Това съобщиха от пресцентъра на Окръжна прокуратура – Бургас. Окръжна прокуратура – Бургас предаде на съд Кирил Г. ( на 49 г.). Той е обвинен за това, че на 20.11.2017 г. при управление на моторно превозно средство – лек автомобил „Шевролет“, на главен път в посока от гр. Черноморец към гр. Бургас, в района на кръстовище с общински път за с. Атия, общ. Созопол и Военноморска база Бургас , нарушил правилата за движение, като в зона на действие на пътен знак В 26 – „Забранено движение със скорост по-висока от 60 км/ч“ се е движил със скорост от 95 км/ч, също така не е намалил скоростта или спрял, за да пропусне преминаващия по пешеходната пътека пешеходец и по непредпазливост е причинил смъртта на Костадин Д.\r\nОчаква се Окръжен съд – Бургас да насрочи заседанието си.", "date": "2018.04.30", "title": "Бургас: Окръжната прокуратура предаде на съд мъж, обвинен в причиняване на смърт на непълнолетно момче при пътен инцидент"}
{"url": "http://www.focus-news.net/news/2018/04/30/2516721/bsp-organizira-protest-sreshtu-koruptsiyata-i-bednostta-na-1-may.html", "text": "На 1 май БСП организира протест срещу корупцията, мизерията и бедността. Това съобщиха от пресцентъра на НС на БСП. В София в 11.00 часа се очаква пред паметника на Незнайния войн на площад „Александър Невски” да се съберат хиляди, за да изразят своето желание за достойни доходи, както и срещу корупцията, която ограбва труда им. Протестното шествие ще мине по маршрута: пл. „Ал. Невски” – ул. „Г. С. Раковски” – бул. „Дондуков” – пл. ”Независимост” (пред Министерски съвет). В 12.00 часа е началото на митинга. \r\nСлед края на митинга, група Сигнал ще даде старта на Празник на свободното слово и свободните медии пред Народния театър „Иван Вазов”. В събитието участие ще вземат млади актьори, както и групата No more many more.", "date": "2018.04.30", "title": "БСП организира протест срещу корупцията и бедността на 1 май"}
{"url": "http://www.focus-news.net/news/2018/04/30/2516722/mvnr-na-rumaniya-vazmozhen-e-dalag-period-na-izchakvane-na-granitsata-s-balgariya-na-1-may.html", "text": "Румънското министерство на външните работи привлича вниманието на идващите в страната от България върху факта, че на 1 май може да има дълъг период на изчакване на българско-румънската граница. Тези, които ще прекарат почивните дни в България на 1 май ще трябва да изчакат дълго време в Русе, докато преминат от отсрещната страна на Дунав, предупреждава румънското издание Uj Magyar Szo.\r\nСпоред българските власти на 28 април в България са пристигнали над 5 000 румънски шофьори. Значителна част от вероятно ще се завърнат в страната на 1 май, което може да доведе до задръстване на граничния пункт.\r\nВластите препоръчват на шофьорите да  подготвят точна сума от две евро, за да пресекат таксата на моста такса или да изберат друг граничен пункт. Повечето фериботи се движат от 8 до 20 часа. Виктор Турмаков", "date": "2018.04.30", "title": "МВнР на Румъния: Възможен е дълъг период на изчакване на границата с България на 1 май"}
{"url": "http://www.focus-news.net/news/2018/04/30/2516726/shumen-tantsyorite-ot-dta-pargavelche-podariha-na-kmeta-lyubomir-hristov-nagradata-si-ot-uchastie-na-festival-v-turtsiya.html", "text": "Танцьорите от ДТА „Пъргавелче“ подариха на кмета на Шумен Любомир Христов наградата си от участие във фестивал в Турция, предаде репортер на Радио „Фокус“ - Шумен. Чавдар Чанов, гл. художествен ръководител на „Пъргавелче“, заедно с Гергана Георгиева и Теодор Желев от ансамбъла разказаха за участието си миналата седмица в празниците, организирани в турския град Орхангази по повод Деня на детето, който в Турция се чества на 23 април. Поканата е била отправена от Сдружението на изселниците. „Това е подаръкът, който получихме от кмета на Орхангази, а ние като представители на град Шумен и община Шумен го връчваме лично на вас. Благодарим на община Шумен за съдействието и положените усилия, за да можем да отидем и да се представим добре“, каза Чавдар Чанов. От своя страна кметът Любомир Христов също благодари и поздрави „Пъргавелче“ за участието им. „Мой съученик от там ми се обади, присъствал е на концертите, останал е възхитен от изпълненията на децата и догодина ще ви поканят отново, ние също ще съдействаме да отидете“, заяви Любомир Христов.\r\nИвелина ИВАНОВА", "date": "2018.04.30", "title": "Шумен: Танцьорите от ДТА „Пъргавелче“ подариха на кмета Любомир Христов наградата си от участие на фестивал в Турция"}
{"url": "http://www.focus-news.net/news/2018/04/30/2516725/arutz-sheva-balgarski-turisti-sa-arestuvani-v-izrael-za-krazhba.html", "text": "Израелската полиция е арестувала двама туристи от България, за които се смята, че са крали пари, използвайки фалшиви кредитни карти, предава агенция   Arutz Sheva.\r\nАрестът се е случил, след като полицията получава оплакване от банка в Тел Авив за паричен трансфер направен без авторизация и за изтеглени пари без авторизация. Полицията е претърсила квартирата на двойката, откривайки откраднати и фалшиви кредитни карти. \r\nИ двамата заподозрени са задържани. \r\nДвойката е посетила Израел с туристически визи и ще се изпрати пред съда в Тел Авив като част от настоящето разследване. Имената на задържаните не се споменават.  Виктор Турмаков", "date": "2018.04.30", "title": "Arutz Sheva: Български туристи са арестувани в Израел за кражба"}
{"url": "http://www.focus-news.net/news/2018/04/30/2516724/plovdiv-zatvaryat-za-remont-zapadnoto-platno-na-bul-ruski-ot-ul-gladston-do-ul-general-danail-nikolaev.html", "text": "Затварят западното платно на бул. „Руски” от  ул. „Гладстон” до ул. „Генерал Данаил Николаев“ от утре. Това съобщиха за Радио „Фокус“ - Пловдив от ОП „Организация и контрол на транспорта“. Ограничението ще продължи до 30 юни 2018 г. Движението ще се извършва двупосочно в източното платно. Причината са строително-монтажни работи във връзка с основния ремонт на булеварда.\r\nМаршрутът на автобусите по линии №6, 12, 16, 18 и 116 се променя докато трае ограничението.", "date": "2018.04.30", "title": "Пловдив: Затварят за ремонт западното платно на бул. „Руски” от ул. „Гладстон” до ул. „Генерал Данаил Николаев“"}
{"url": "http://www.focus-news.net/news/2018/04/30/2516723/spetsializiranata-prokuratura-obvini-kmeta-na-selo-tazha-za-rakovodene-na-organizirana-prestapna-grupa-za-nabirane-na-zheni-s-tsel-prostitutsiya.html", "text": "Специализираната прокуратура повдигна обвинения на девет лица за участие в организирана престъпна група за набиране на жени за развратни действия в София, ръководена от настоящия кмет на село Тъжа. Това съобщиха от пресцентъра на Апелативна специализирана прокуратура. Те са задържани на 27 срещу 28 април 2018 г. при специализирана операция на ГДБОП и Специализираната прокуратура.\r\nСъбраните до момента доказателства сочат, че групата е действала от началото на 2017 г. Под нейн контрол двадесет жени от София и страната са предлагали сексуални услуги срещу заплащане. Срещу тях не е упражнявано насилие, повечето обаче са били държани в зависимост от участници в групата.\r\nНа жените била оставяна половината от заработваната от тях сума. Клиентите били набирани в популярно нощно заведение в София и чрез обяви.\r\nПредоставяни им били и помещения в къща и апартамент, недалеч от столичното нощно заведение. Нерядко жени били поръчвани и на адреси, където членове на групата ги транспортирали с лични автомобили срещу такса от 20 лв., която плащал клиентът. Шофьорите играели ролята на охранители на жените, често прибирали от тях дължимото на групата.\r\nПо случая са разпитани голям брой свидетели, в т.ч. пред съдия. В хода на разследването са използвани СРС.\r\nДнес Специализираната прокуратура внесе в Специализирания наказателен съд искане за налагане на мярка „Задържане под стража“ на седем от участниците в групата. На другите двама са определени мерки за неотклонение „Парична гаранция“.", "date": "2018.04.30", "title": "Специализираната прокуратура обвини кмета на село Тъжа за ръководене на организирана престъпна група за набиране на жени с цел проституция"}
{"url": "http://www.focus-news.net/news/2018/04/30/2516728/namalyava-shumat-ot-samoleti-kray-letishte-sofiya.html", "text": "Във връзка с нарастването на въздушния трафик на летище София, BULATSA, ГД „Гражданска въздухоплавателна администрация“ и „Летище София“ ЕАД предприеха допълнителни мерки за ограничаване на самолетния шум до летище София, влезли в сила от 26 април. Мерките са в резултат от целенасочената политика на трите институции за намаляване въздействието на авиацията върху околната среда в условията на нарастващ трафик. Основният приоритет е безопасно провеждане на полетите в интерес както на пътниците,  така и на жителите на град София и околните населени места. Това съобщиха от BULATSA.\r\nВъвежда се процедура за намаляване на авиационния шум при отлитане в източно направление, която предвижда след излитане самолетите, които се отправят към западно-европейските летища, да набират абсолютна височина от 4500 фута/1370 метра, след което да изпълняват завой на ляво. Мярката ще позволи да не се прелита над с. Долни Богров, а ако някои от тях минават, ще бъдат на височина от 1000 метра над сградите, вместо на 400 метра, както беше досега.\r\nЩе бъде намален и авиационният шум при спиране на самолетите, след кацане на пистата на летище София. Процедурата отчита увеличената дължина на пистата и предвижда след кацане самолетите да не спират чрез използване на максималната обратна тяга на двигателите. Това ще позволи намаляване на шума над кварталите, разположени непосредствено до летището (Хр. Ботев, Сухата река, В. Левски).\r\nВ случаите на задължително излитане в посока към гр. София за времето 23.00 - 06.00 часа, то ще се изпълнява от началото на пистата. Предвижда се използване на цялата увеличена дължина на пистата на летище София и ще позволява прелитането над града да се извършва на по-голяма височина.\r\nПроцедура за забрана за отклонение от установените траектории на полета, с цел съкращаване на дължината на маршрута, при абсолютна височина по-малка от 5000 фута/1500 метра ще ограничи практиката веднага след излитане самолетите да се отправят по най-късия път към летището за кацане. Мярката ще намали самолетния шум над гр. София и с. Долни Богров.", "date": "2018.04.30", "title": "Намалява шумът от самолети край летище София"}
{"url": "http://www.focus-news.net/news/2018/04/30/2516727/stara-zagora-zam-kmetat-krasimira-chahova-uchastva-v-turisticheski-forum-v-rusiya.html", "text": "По покана на Министерството на туризма и посолството на Република България в Москва, заместник-кметът на Стара Загора Красимира Чахова участва в Координационен съвет по туризъм на Министерството на културата на Русия. Това съобщиха от пресцентъра на Община Стара Загора. На форума, който се проведе на 26 април в Етнографски комплекс „Етномир“, близо до столицата Москва, България е била представена още от експерти на Министерството на туризма и на общините Варна, Ямбол и Чепеларе.\r\nВ тематичния раздел „Развитие на международното сътрудничество в сферата на туризма“, тя направи презентация за възможностите за исторически и религиозен туризъм в Стара Загора и региона. В петминутното eфектно видео, атрактивно и с подходящ текст са откроени основните връзки между руския и българския народ – вярата и общото историческо минало, чрез забележителни монументи и православни храмове в района на Стара Загора.\r\nНа форума са присъствали над 170 представители от 85 региона в Русия, както и Олга Ярилова – директор на Департамента по туризъм и регионалните политики в Министерството на културата на Русия, регионални министри на туризма, Майя Ломидзе – изпълнителен директор на Асоциацията на руските туроператори АТОР, туроператорски фирми и др. \r\nБългарската делегация е посетила и град Калуга, където е била приета от Калужкия и Боровския митрополит Климент. На срещата в Калужката епархия са присъствали игумен Мефодий (Пронькин) – секретар на Калужката епархия и Тамара Анохина – заместник-председател на Комисията по религиозно образование. „Много свети места са запазени от руските и българските земи, а общите светци духовно обединяват двете страни\" - подчертал митрополитът, по време на срещата си с българската делегация.", "date": "2018.04.30", "title": "Стара Загора: Зам.-кметът Красимира Чахова участва в туристически форум в Русия"}
{"url": "http://www.focus-news.net/news/2018/04/30/2516729/plovdiv-novi-katove-za-chetene-byaha-otkriti-za-uchenitsite-v-ou-rayna-knyaginya.html", "text": "Нови кътове за четене откриха за учениците в ОУ „Райна Княгиня“ в Пловдив. Това съобщи пред журналисти директорът на училището Мария Гайдарова, предаде репортер на Радио „Фокус” - Пловдив. Кътовете са поставени на мястото на старите шкафчета в коридора на 3-я етаж. Това е иновативен начин за привличане на вниманието на децата към книгите, според  ръководството на учебното заведение, а четенето и ученето стават все по-интересни с напълно новите кътове. За удобство има дори възглавници, а на рафтове са сложени различни сборници с разкази, приказки, енциклопедии и т.н.\r\nОУ „Райна Княгиня“ е инициатор и участник в съвместния проект „Иновативни училища“ на Община Пловдив и фондация Световен образователен форум България и е официално признато от МОН за иновативно заради успехът му по внедряване на работа в екип във всички часове във всички класове от 1 до 7 клас.\r\n„Надяваме се по тази начин да стимулираме децата да четат повече книги, да провокираме тяхната креативност, да развием техните меки умения към общуване и социализация“, заяви директорът Мария Гайдарова. „Това е място, където те по-лесно ще могат да се докоснат до ценностите и до мъдростта на книгите“, уточни тя.\r\n„През последните години в училище „Райна Княгиня“ се вижда много голяма промяна и тя се дължи на всички Вас. „Иновативни училища“ са една от първите мащабни програми, която започнахме преди години. Понякога дори реорганизацията на класните стаи и коридорите прави образованието по-интересно и по-достъпно“, каза заместник-кметът Стефан Стоянов. Той акцентира на факта, че Община Пловдив се стреми непрекъснато да помага на училищата, когато става въпрос за иновации в учебния процес.\r\nНа кътовете за четене освен книги има и цитати на известни личности и снимки на места от България, които са част от световното културно-историческо наследство на ЮНЕСКО, а Пловдив е представен с Етнографския музей.\r\nОУ „Райна Княгиня“ е първото пловдивско училище, което смени средата на класните стаи и ориентира учениците за работа в екип. То разполага с напълно обновена материална база, а средата е реорганизирана, като чиновете са подредени не в редици, а на групи, освен уроците децата учат как да правят презентации и да защитават това, което са направили.\r\n„По този начин учениците работят заедно, равнопоставени са, играят. Мотивацията им е по-голяма, тъй като под формата на игри, успяват да усвоят необходимите знания, а и агресията е намаля“, каза още директорът на училището Мария Гайдарова.\r\nЦветана ТОНЧЕВА", "date": "2018.04.30", "title": "Пловдив: Нови кътове за четене бяха открити за учениците в ОУ „Райна Княгиня“"}
{"url": "http://www.focus-news.net/news/2018/04/30/2516718/evrodeputatat-petar-kurumbashev-avtobusniyat-bransh-v-balgariya-e-edinen-sreshtu-noviya-reglament-za-vtoriya-mobilen-paket-na-ek.html", "text": "Автобусният бранш в България е единен срещу новия регламент за Втория мобилен пакет на ЕК. Това каза Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП (ТРАН) в интервю за Агенция „Фокус“ за проведена дискусия за втория „Пакет мобилност“ на ЕК. „Радвам се, че и позицията, която бях изложил преди тази среща, е подкрепена. „Очевидно предложението на ЕК да бъдат либерализирани превози над 100 км, не среща нито подкрепата на бранша, нито моята. Една държава като Испания също има такава позиция. Там където бяха либерализирани автобусните услуги в Германия, се доведе до монопол“, каза той и отчете, че в момента една платформа там има 93% от пазара. По думите му проблемът с новия регламент е, че нещата се случват като в професионалния бокс – победителят взима всичко. Според него трябва да си даваме сметка, че автобусите са най-социалният превоз. „Само те стигат до определени населени места, докъдето няма железопътна линия и летище. Очевидно е, че трябва да бъдат подкрепяни“, допълни евродепутатът. \r\nДеница КИТАНОНВА", "date": "2018.04.30", "title": "Евродепутатът Петър Курумбашев: Автобусният бранш в България е единен срещу новия регламент за Втория мобилен пакет на ЕК"}
{"url": "http://www.focus-news.net/news/2018/04/30/2516733/smolyan-zabolevaemostta-ot-grip-v-oblastta-prez-izminalata-sedmitsa-e-pod-epidemichnite-stoynosti.html", "text": "Заболеваемостта от грип в област Смолян през изминалата седмица е под епидемичните стойности, съобщиха от Регионалната здравна инспекция – Смолян. В периода 23 април 2018 г. до 29 април 2018 г. в РЗИ – Смолян са регистрирани 28 случая на остри респираторни заболявания. Осем са случаите във възрастовата група от 0 до 4 години, а по 10 са регистрирани при децата от 5 до 14 години и при възрастните от 30 до 64 години. Заболеваемостта е 99,32 на 10 000 и е под епидемичните стойности. През седмицата са регистрирани и заразни заболявания. Шест са случаите на ентероколит, а от въздушно-капковите инфекции са установени по един случай на варицела и скарлатина.", "date": "2018.04.30", "title": "Смолян: Заболеваемостта от грип в областта през изминалата седмица е под епидемичните стойности"}
{"url": "http://www.focus-news.net/news/2018/04/30/2516736/mrrb-otpuska-blizo-100-mln-lv-po-op-regioni-v-rastezh-za-razvitie-na-turizma-v-stranata.html", "text": "Министерството на регионалното развитие и благоустройството осигурява близо 100 млн. лв. за развитие на туристическите атракции в страната по Оперативна програма „Региони в растеж“ 2014 - 2020 г. Това съобщиха от пресцентъра на Министерство на регионалното развитие и благоустройството. Управляващият орган на програмата днес откри процедура по набиране на проектни предложения за предоставяне на безвъзмездна финансова помощ по приоритетна ос 6 „Регионален туризъм“ на програмата с общ бюджет 98,5 млн. лв. Основната цел е създаването на цялостни туристически продукти за обекти на културното наследство от национално и световно значение. Финансиране ще получат интегрирани проекти, включващи не само дейности по консервация и опазване на съответния обект на културното наследство, но и дейности по неговото популяризиране и развитие, които да привличат значителен брой туристи.\r\nПроектите ще се осъществяват посредством комбинация от финансиране с безвъзмездни средства и с финансов инструмент под формата на нисколихвено кредитиране, след извършване на оценка на проекта и бизнес плана от страна на съответния Фонд за градско развитие, избран от „Фонд мениджър на финансови инструменти в България“ ЕАД.  Комбинираното финансиране е предназначено за проекти, които нямат потенциал да генерират достатъчно приходи, за да се финансират изцяло чрез финансови инструменти и се нуждаят от безвъзмездно финансиране, за да са финансово жизнеспособни. Потенциални бенефициенти са Министерството на културата (за обекти държавна собственост, управлявани от Министерство на културата), общини за общинска собственост (или за държавна собственост с предоставено право за управление на общините), институции на вероизповеданията и техни местни поделения, които са юридически лица (за обекти собственост на съответните институции и техни местни поделения).\r\nКандидатстването за финансиране ще се осъществява на принципа „обслужване на едно гише“, при който кандидатът подава пред финансовия посредник проект и бизнес план. Мерките могат да включват отделни компоненти или цялостни проектни решения и да бъдат съчетани с безвъзмездна финансова помощ при доказани нужди, на базата на оценка на бизнес плана. Максималният размер на безвъзмездна помощ по проект може да достигне до 85% от общата стойност на комбинираното финансиране в зависимост от извършения от финансовия посредник анализ на бизнес плана. Крайният срок за кандидатстване по процедурата е 31 декември 2021 г. Пакетът документи за кандидатстване е публикуван на интернет-сайта на ОПРР, в меню: „ОП „Региони в растеж“ 2014 - 2020“, под меню: Актуални процедури и в ИСУН 2020. \r\nС отварянето на процедурата бюджетът на Оперативна програма „Региони в растеж“ 2014 - 2020 г. е отворен на 100%. От началото на програмен период 2014 - 2020 УО на ОПРР е обявил 16 процедури за предоставяне на безвъзмездна финансова помощ на обща стойност над 3 млрд. лв. като с тях се цели постигане на растеж и заетост в българските региони.\r\nКъм моментa по ОПРР 2014 - 2020, са отворени за кандидатстване 5 процедури за предоставяне на безвъзмездна финансова помощ. Сред тях са „Изпълнение на Интегрирани планове за градско възстановяване и развитие 2014 - 2020“ с общ бюджет 1,373 млрд. лв., „Енергийна ефективност в периферните райони – 2“ с общ бюджет 38,2 млн. лв., „Регионална здравна инфраструктура“, с общ бюджет 163,5 млн. лв., „Подкрепа за деинституционализация на социалните услуги за възрастни и хора с увреждания“ с общ бюджет 41,4 млн. лв. и „Развитие на туристически атракции“ с общ бюджет 98,5 млн. лв.", "date": "2018.04.30", "title": "МРРБ отпуска близо 100 млн. лв. по ОП „Региони в растеж“ за развитие на туризма в страната"}
{"url": "http://www.focus-news.net/news/2018/04/30/2516731/yuliya-andreeva-umbal-burgas-vaprosat-za-zakrivane-nikoga-ne-e-stoyal-pred-burgaskata-bolnitsa.html", "text": "Въпросът за закриване никога не е стоял пред бургаската болница. Това каза за Радио „Фокус“ – Бургас Юлия Андреева, говорител на УМБАЛ - Бургас. „Финансовото състояние на болницата не е по-различно от това на останалите държавни  болници на територията на страната. Тя има дългове, които се покриват регулярно, сключват се споразумения с доставчици. Така че нямаме проблеми с работата и с пациентите. Работим 24 часа. Гостите и жителите на града не бива да имат притеснения“, каза още Андреева. По думите ѝ 32 са отделенията на УМБАЛ – Бургас. Някои от тях са на печалба, други никога няма да генерират такава. Затова не бива да се слага знак за равенство. „Печалбата не е целта на определени отделения“, добави Андреева.\r\nВеселина НИКОЛОВА", "date": "2018.04.30", "title": "Юлия Андреева, УМБАЛ - Бургас: Въпросът за закриване никога не е стоял пред бургаската болница"}
{"url": "http://www.focus-news.net/news/2018/04/30/2516735/sputnik-gartsiya-zasilva-kontrola-na-granitsite-si-sled-kato-kyurdite-byagat-ot-siriya-sled-turskata-operatsiya.html", "text": "Гръцките власти са изпратили допълнителни сили на сухопътната граница на страната с Турция, готвейки се за нова вълна мигранти от Близкия изток, предава  Sputnik.\r\n„Правителството изпраща 120 допълнителни полицейски служители, но те са временни и просто не са достатъчни. „Фронтекс“ също трябва да се намеси“, заяви Димитрис Мавридес, кмет на граничния град Орестиада. „Нашите обекти за прием на мигранти са пълни и сме на ръба да излезем извън контрол. Значително повече лица влизат, отколкото са регистрирани“, допълни той.\r\n Откакто турските сили започнаха своята военна операция в Африн, Сирия, местните кюрди са започнали да бягат към Гърция. Новата вълна мигранти се очаква след падането на речното равнище заради промените във времето.\r\n„Притесняваме се, че докато времето се оправя и водата паса, повече ще дръзнат да преплуват, защото реката (Марица –бел. прев.) бе ще бъде по-лесна за пресичане“, съобщи директорът на Гръцкия червен кръст на Гърция Рубен Кано. Виктор Турмаков", "date": "2018.04.30", "title": "Sputnik: Гърция засилва контрола на границите си, след като кюрдите бягат от Сирия след турската операция"}
{"url": "http://www.focus-news.net/news/2018/04/30/2516737/vertoleti-i-samoleti-ot-sastava-na-vvs-shte-izpalnyavat-poleti-nad-sofiya-po-povod-podgotovkata-i-provezhdaneto-na-voenniya-parad-na-6-may.html", "text": "От 3 до 6 май 2018 г. са планирани полети на вертолети и самолети на българските ВВС, с прелитане на малка височина над град София, площад “Княз Александър I”, във връзка с подготовката и провеждането на военния парад в Деня на Храбростта и празника на Българската армия. Това съобщиха от пресцентъра на Министерство на отбраната.\r\nТренировъчни полети над София ще бъдат изпълнявани в следните времеви интервали:\r\n- от 10.00 часа до 11.00 часа на 3 май 2018 г., с прелитане над площад „Княз Александър I“; \r\n- от 10.00 часа до 11.00 часа на 4 май 2018 г., с прелитане над площад „Княз Александър I“;\r\n- от 10.00 часа до 11.00 часа на 5 май 2018 г., с резервен времеви интервал от 14.00 часа до 15.00 часа същия ден, с прелитане над площад „Княз Александър I“, за участие в генералната репетиция за парада;\r\n- от 18.00 часа до 20.00 часа на 5 май 2018 г., с прелитане над Националния стадион „Васил Левски”, за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).\r\nВ Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 часа до 11.00 часа, за участие във военния парад.\r\nМинистерството на отбраната уведомява медиите и гражданите, че е забранено използването на въздушното пространство от дистанционно управляеми летателни системи (дронове) в периода на провеждане на тренировките на ВВС и по време на военния парад. Забраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора.", "date": "2018.04.30", "title": "Вертолети и самолети от състава на ВВС ще изпълняват полети над София по повод подготовката и провеждането на военния парад на 6 май"}
{"url": "http://www.focus-news.net/news/2018/04/30/2516734/svetoslav-vasilev-zam-kmet-na-obshtina-kyustendil-ima-rast-pri-sabiraneto-na-turisticheski-danak-v-obshtinata.html", "text": "Има ръст при събирането на туристически данък в Кюстендил. Това каза пред Радио „Фокус” – Кюстендил Светослав Василев, зам.-кмет на Общината. По думите му за тази година това, което прави впечатление, че туристическия данък е в размер на 23 064 лева, което е с 8,7% ръст, спрямо миналата година. „Новата годишна програма за развитие на туризма е продължение на предишните дейности, ние надграждаме всяка година, тъй като е по изискването на Закона за туризма, където трябва да систематизираме целите и мерките, които да прилагаме. Обединени сме от идеята да направим един още по – добър туристически продукт, който включва в себе си всички необходими дейности за по – ефективното развитие и работа на туристическия сектор в града и в общината”, каза Светослав Василев.По думите му инфраструктурата също е много важна, затова се залага и на проектите за интегрирана градска среда – пространството пред художествена галерия, пространството около реката. „Всичко това по един пряк начин влияе на общото впечатление за града от туристите, които посещават и съответно за рекламата, която може да се направи”, каза Василев.\r\nВенцеслав ИЛЧЕВ", "date": "2018.04.30", "title": "Светослав Василев, зам.-кмет на Община Кюстендил: Има ръст при събирането на туристически данък в общината"}
{"url": "http://www.focus-news.net/news/2018/04/30/2516732/bisera-borisova-psiholog-roditelite-uchitelite-i-psiholozite-tryabva-da-rabotim-savmestno-za-da-se-spravim-s-agresiyata-sred-detsata.html", "text": "Родителите, учителите и психолозите трябва да работим съвместно, за да се справим с агресията сред децата. Това каза за Радио „Фокус“ – Пирин психологът Бисера Борисова. Според нея възрастните трябва да са тези, които да балансират между психичното и физическото натоварване на децата, за да се избегнат моментите на претоварване, които пък по-късно водят до напрежение и проява на агресия.  „Когато детето има достатъчно време, прекарано на чист въздух и когато има разтоварване на физическа енергия, това разтоварва психиката и няма място за агресия. Разбира се, много важни са и добрите модели на поведение в обществото, защото когато наблюдава агресивно поведение на улицата, детето няма още изградена ценностна система и то си казва: „Щом го правят големите, значи мога да го правя и аз“, добави Борисова. По думите ѝ спортът и игрите на отрито също могат да помогнат в борбата с агресията.  „Тази енергия, която децата натрупват не трябва да се задържа в тях, а е необходимо да бъде разтоварена с досег до природата например или със спорт, какъвто детето харесва. Освен това, много е важен контактът със семейството. Детенцето трябва да се чувства разбрано, подкрепено, дори и когато е направило някаква грешка, защото всички грешим, без значение на каква възраст сме“, поясни психологът. Бисера Борисова коментира, че на детето трябва да му се обясни, че е допуснало грешка, за може то да осъзнае, че има проблем и следващия път да не го повтаря. „На всеки се случва понякога да избухне, да се разкрещи и това е форма на вербална агресия, но в крайна сметка всичко зависи от размера на проявата, тъй като самото емоционално състояние не може да бъде контролирано. Проявата на този гняв не е нужно да бъде в отрицателна посока, а би могла да бъде насочена в положителна и това вече е въпрос на отработване, т.е на поведенческо ниво ние можем да отработим така, че да нямаме агресивна реакция, но да изразим своята емоционалност. Защото пък обратното, когато задържаме в себе си емоциите, ние вредим на самите себе си, на здравето си“, каза Бисера Борисова.\r\nЛивия НИНОВА", "date": "2018.04.30", "title": "Бисера Борисова, психолог: Родителите, учителите и психолозите трябва да работим съвместно, за да се справим с агресията сред децата"}
{"url": "http://www.focus-news.net/news/2018/04/30/2516730/jamaica-observer-na-bermudskite-ostrovi-zaradi-obirane-na-bankomati-e-osaden-balgarski-grazhdanin.html", "text": "37-годишен български гражданин е осъден на две години от върховния съд на Бермудските острови за опит да обере банкомати на територията на страната, пише  Jamaica Observer.\r\nДанаил Дамов е също така осъден на още десет месеца за повреждането на два банкомата. Прокуратурата смята, че извършителят е пристигнал в Бермудите от България като посетител, за да „извърши сложно престъпление, което изисква разбиране и целенасоченост“.\r\nДамов е пристигнал на островите през септември през 2016 г. и е била заловен от охранителните камери как рови в банкомат с друг човек. По-късно суми от банковите сметки на трима души, използвали скоро преди машината са били източени в сметки в Доминиканската република. Полицията открива две малки дупки при четеца за карти.\r\nПри задържането на Дамов на 13 октомври 2017 г. у него е открито устройство за „скиминг“ на карти. \r\nПо време на процеса извършителят заяви, че е „направил голяма грешка“ и че „дълбоко съжалява“.  Виктор Турмаков", "date": "2018.04.30", "title": "Jamaica Observer: На Бермудските острови заради обиране на банкомати е осъден български гражданин"}
{"url": "http://www.focus-news.net/news/2018/04/30/2516738/sputnik-pogled-ot-berlin-nuzhna-li-e-na-evropeytsite-moldova-i-neynoto-naselenie.html", "text": "Политологът Александър Рар разказа пред руската медия Sputnik доколко съответстват евроинтеграционните заявления на молдовските политици с реалните перспективи за сближаване между Кишинев и Брюксел, в материал, представен без редакторска намеса.\r\nСтереотипи... Подобно на волни птици, разперили невидимите си криле над умовете на стотици хиляди граждани на няколко страни от бившия Съветски съюз и особено от независима Молдова. Да, жителите на страната, възпитани в суровите условия на нищета, студ и глад, преминали през спирането на тока през деветдесетте, отдавна са се убедили, че държавата не се грижи за тях.\r\nНо ето какво е парадоксалното: склонността към чинопочитанието е останало някъде там край кората на мозъка, точно, както и към заявленията на властимащите. Та, тези, които са по-силни духом и вече им писна от лъжите вече заминаха да работят в чужбина, а в последствие и останаха там завинаги.\r\nНо тези, които не могат да се разделят с близките си и главното, с родния си край, все още, там, някъде на нивото на подсъзнанието, се надяват, че „дядото от властта“ най-накрая ще престане да съгрешава с „чревоугодие“ и ще се замисли и за празните стомаси на тези, които всеки ден мислят за това, как да нахранят семейството си, с какво да помогнат на престарелите си родители и как да им купят най-малкото лекарства и храна.\r\nВъзможно е, тези светли очаквания на основата на безрадостното настояще на мнозинството прости граждани на страната да изхожда от това, че на тях винаги им е обещавано нещо: комунизъм през 80-те години, победа не перестройката до 2000-ата година, подаване на заявление за членство на Молдова в Европейския съюз до 2019-а година. Но всичко това така и остана на ниво речи на официалните лица, а простите граждани, както бяха „голи като пушки“, така си и останаха. С едните обещания...\r\nДнес в Молдова със завидно постоянство активно заявяват за някакъв прогрес по пътя към евроинтеграция, но в портфейлите на жителите на републиката не се добавя много, а към цифрите в сметките за комуналните услуги само се добавят нули.\r\nКореспондентът на Sputnik Молдова реши да узнае от първо лице: доколко е нужна Молдова на Европейския съюз и дали има някакъв реален шанс за интеграция на страната в Съюза, разбира се, отчитайки че за този вектор се застъпват само около 36-38 процента от населението?\r\nОтговор на този сложен въпрос, в ексклузивно интервю, даде политологът-международник от Берлин Александър Рар.Остана да се изчака половин век\r\n„Днес е очевидно, че Молдова трудно ще изпълни целия списък от тежки и твърди изисквания за реформи, за прилагането на които правителството е поело отговорност. Прибалтийците, поляците и чехите някак си изпълниха тези изисквания. В момента времената са други: към държавите, претендиращи за влизане в ЕС, се поставят извънредно високи изисквания, включително за либерализация на политическия процес. Съюзът съвсем неотдавна гръмко „затвори вратите“ пред Турция веднъж завинаги. Едва ли в такива условия в Брюксел ще се замислят сериозно за влизане на Молдова в Обществото“, подчерта събеседникът.\r\nСпоред думите на политолога, от гледна точка на необходимостта от внедряване на ефективни икономически реформи и приближаване към нормите на демокрацията, днес може твърдо да се заяви, че в близкия половин век страните, взимащи участие в програмата „Източно партньорство“ по документи, едва ли ще имат някаква видима перспектива за пълноправно членство в ЕС. Точно толкова мътни, по думите на Рар, са перспективите на Молдова, Украйна и Грузия да получат статут на кандидат за влизане в Съюза.“Вкусните“ обещания на Брюксел\r\nПолитологът-международник отговори и на въпроса, защо хората от „високите“ европейски кабинети, продължават да привличат Молдова към ЕС, както водач залъгва магарето с морков, завързан за пръчка пред носа му.\r\n„Защо еврочиновниците и до момента разиграват въпроса за възможно влизане на Молдова в ЕС? Те действат в строго съответствие със стратегията на ЕС, съгласно която съседите трябва да бъдат поддържани в постоянно динамично състояние, давайки им макар и неизпълнима, но надежда. Молдова тук не е изключение“, подчерта Рар.\r\nСъбеседникът даде за пример Албания, на една от най-бедните страни в Европа, на надежда за влизане в ЕС до 2021 година. Според уверенията на експерта, в Албания реформите, както се казва, не миришат. Но страната може изгодно да се търгува с Брюксел, отчитайки нейното важно географско положение. Държавата се намира на Балканския полуостров, а отчитайки стремежа на НАТО да обхване целите Балкани със своето присъствие, без да оставя „бели петни“ на картата, даже такава бедна страна може да бъде приета радушно в ЕС по команда от зад океана.\r\n„В тази ситуация, евроинтеграцията на Молдова с всеки изминал месец изглежда все по-далечна, отчитайки провала на проевропейските реформи в Украйна. Ако там се забелязваше значителен прогрес в реформите, то и Молдова би получила шанс „да се промъкне“ заедно с голямата си съседка в открилия се кратък прозорец. В момента подобна възможност за Молдова и нейното население отпада. Може само да се съгласим в вашия премиер (Павел) Филип за това, че въпросът за подаване на заявка за влизане в ЕС трябва да бъде отложен“, заключи Рар.\r\nПревод и редакция:", "date": "2018.04.30", "title": "Sputnik: Поглед от Берлин: Нужна ли е на европейците Молдова и нейното население"}
{"url": "http://www.focus-news.net/news/2018/04/30/2516742/pazardzhik-traditsionnite-velichkovi-dni-shte-se-provedat-v-grada-ot-2-do-4-may.html", "text": "В Пазарджик от 2 до 4 май 2018 година ще се проведат традиционните Величкови дни, съобщиха за Радио „Фокус“ – Пазарджик от Регионалния исторически музей в града. По традиция в трите вечери от 17.00 часа, в къща музей „Константин Величков“, участие ще вземат ученици и дейци на културата. Честванията ще започнат с официално поднасяне на цветя на паметника на бележития възрожденец в сряда (2 май 2018 г.) от 16.45 часа. В програмата са включени спектакъл „Гласни и съгласни” на театрални формации от ЕГ „Бертолт Брехт” – Пазарджик, драматизация “Радини вълнения“ по мотиви на Иван Вазов в изпълнение на ученици от ПГ „Ив. С. Аксаков” – Пазарджик, изпълнения на възпитаници от Градска школа по изкуствата при читалище „Христо Ботев“ – Пазарджик.\r\nВаня НИКОЛОВА", "date": "2018.04.30", "title": "Пазарджик: Традиционните Величкови дни ще се проведат в града от 2 до 4 май"}
{"url": "http://www.focus-news.net/news/2018/04/30/2516743/plvodiv-ekoeksperti-izvarshiha-proverka-na-otvodnitelen-kanal-v-selo-tsarimir-po-signal-za-martva-riba.html", "text": "Експерти на РИОСВ – Пловдив, Басейнова дирекция „Източнобеломорски район“ и Регионалната лаборатория към Изпълнителната агенция по околна среда извършиха проверка на отводнителен канал в с. Царимир по сигнал за мъртва риба. Това съобщиха за Радио „Фокус“ – Пловдив от екоинспекцията в Пловдив. Инспектиран е цех за пластмаса, чиято вода се зауства в отводнителния канал. Според жалбоподателя оттам се изливат води със сода каустик, които я замърсяват и водят до измиране на рибата в него. При огледа беше установено, че преди заустващата тръба на обекта каналът е сух. След заустването се констатира, че има замърсяване на канала с утайка и фини частици от пластмаса. Взети са проби на място, като резултатите нямат отклонения от нормите.\r\nОчакват се резултатите от Регионалната лаборатория в Пловдив. Дадени са предписания да се почисти замърсеният участък от отводнителния канал. Експертите на МОСВ планират допълнителни проверки на съоръжението.", "date": "2018.04.30", "title": "Плводив: Екоексперти извършиха проверка на отводнителен канал в село Царимир по сигнал за мъртва риба"}
{"url": "http://www.focus-news.net/news/2018/04/30/2516746/burgas-31-000-dushi-sa-preminali-prez-umbal-burgas-prez-2017-g.html", "text": "31 000 души са преминали през УМБАЛ - Бургас през 2017 г., което ръст в сравнение с хората преминали през 2016 г. Това каза за Радио „Фокус“ – Бургас Юлия Андреева, говорител на лечебното заведение. По думите ѝ населението, което обслужва болницата, е около 400 000 души в месеците от октомври до май. „Това е населението на цялата Бургаска област. В активния туристически сезон, хората нарастват до 2 млн. души. Тогава болницата работи с повишен капацитет и с повишен брой дежурни“, добави Андреева. По думите ѝ най-отдалечените места, които трябва да обслужва многопрофилната болница били по-близо до област Шумен, отколкото до Бургас.\r\nНай-натоварени били отделенията по ревматология, ортопедия, неврология, хирургия, неврохигургия.\r\nВеселина НИКОЛОВА", "date": "2018.04.30", "title": "Бургас: 31 000 души са преминали през УМБАЛ - Бургас през 2017 г."}
{"url": "http://www.focus-news.net/news/2018/04/30/2516741/tenis-nataliya-vihlyantseva-se-klasira-na-vtori-krag-na-turnira-v-praga.html", "text": "Рускинята Наталия Вихлянцева победи германката Карина Витхефт в първи кръг на турнира в Прага с   6:4, 6:4.\r\nНа втори кръг тя ще се изправи срещу победителя от двубоя между Тереза Шмиткова и Петра Квитова. Виктор Турмаков", "date": "2018.04.30", "title": "Тенис: Наталия Вихлянцева се класира на втори кръг на турнира в Прага"}
{"url": "http://www.focus-news.net/news/2018/04/30/2516745/inzh-filcho-filev-kmet-na-provadiya-lekarski-praktiki-ima-samo-v-3-ot-obshto-24-naseleni-mesta-v-obshtinata.html", "text": "Спешен център обслужва населението в община Провадия и близките общини Дългопол и Ветрино. Това каза в интервю за Радио „Фокус“ – Варна кметът на Община Провадия инж. Филчо Филев. „По отношение на доболничната и болничната помощ в Провадия няма оплаквания, но общината има 24 населени места, като лекарски практики има само в селата Блъсково, Храброво и Бозвелийско. Веднъж седмично лекар посещава селата Петров дол и Снежина. Населението от всички останали населени места трябва да ходи в Провадия или съответно в трите села с осигурено медицинско обслужване“, отбеляза кметът инж. Филчо Филев. По думите му към 26 април болницата в Провадия функционира, но няма сключен договор с Националната здравноосигурителна каса. „Надяваме се да има, защото без договор с касата болницата няма как да съществува. Търсим вариант, задал съм въпроси до Министерството на финансите и Министерството на здравеопазването – ако общината има възможност да помага да лечебното си заведение, как да го направи“, посочи кметът. Инж. Филчо Филев коментира, че болницата е необходима за Провадия, тъй като има села, които са на 80 километра от Варна.\r\nМарияна ВАЛЕНТИНОВА", "date": "2018.04.30", "title": "Инж. Филчо Филев, кмет на Провадия: Лекарски практики има само в 3 от общо 24 населени места в общината"}
{"url": "http://www.focus-news.net/news/2018/04/30/2516740/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.30", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/04/30/2516739/ivan-peychev-psiholog-pri-nad-2-900-uchilishta-v-stranata-psiholozite-i-pedagogicheskite-savetnitsi-koito-rabotyat-v-tyah-sa-pod-1-000.html", "text": "При над 2 900 училища в страната, психолозите и педагогическите съветници, които работят в тях са под 1000. Това съобщи за Радио „Фокус“ – Велико Търново Иван Пейчев, психолог и зам.-директор на Начално училище „Цани Гинчев“ в град Лясковец. Той уточни, че във Великотърновска област работят около 40 училищни психолози, което показва, че статистиката в региона в сравнително добра, защото училищата са 92. „Имайки кратък опит в Регионалното управление по образование, когато работех там направих  проучване за агресията в училище и изводите от него са, че наистина психолозите спомагат да се намали агресията. Как се случва това – като обучават и децата в социални умения и колегите учители за това как да се справят с проблемите деца и с кризисните ситуации“, коментира специалистът. Той уточни, че в последните години броят на училищните психолози се увеличава, благодарение на новата Наредба за приобщаващо образование, според която те са задължителен щат.\r\nЛуиза ТРАНЧЕВА", "date": "2018.04.30", "title": "Иван Пейчев, психолог: При над 2 900 училища в страната, психолозите и педагогическите съветници, които работят в тях са под 1 000"}
{"url": "http://www.focus-news.net/news/2018/04/30/2516744/voennata-tehnika-shte-se-pridvizhva-po-patnata-infrastruktura-na-1-may-vav-vrazka-s-podgotovkata-za-voenniya-parad-za-denya-na-hrabrostta.html", "text": "Във връзка с подготовката за военния парад в Деня на Храбростта и празник на Българската армия, военна техника на въоръжение в Българската армия ще се предислоцира на 1 май от военните формирования в страната до летище Доброславци край София. Това съобщиха от пресцентъра на Министерство на отбраната.\r\nВоенната техника ще се придвижва по националната пътна инфраструктура от градовете Сливен, Ямбол, Казанлък, Карлово, Асеновград, Стара Загора, Плевен и Благоевград до летище \"Доброславци\".", "date": "2018.04.30", "title": "Военната техника ще се придвижва по пътната инфраструктура на 1 май във връзка с подготовката за военния парад за Деня на Храбростта"}
{"url": "http://www.focus-news.net/news/2018/04/30/2516750/glavniyat-prokuror-sotir-tsatsarov-utvardi-ukazanie-za-rabota-na-prokuraturata-pri-signali-za-domashno-nasilie.html", "text": "Със заповед от 30 април 2018 г., главният прокурор Сотир Цацаров утвърди Указание за работа на Прокуратурата на Република България по преписки и досъдебни производства, образувани по съобщения за осъществено домашно насилие, за закана с убийство и за нарушена заповед за защита от домашно насилие. Това съобщиха от пресцентъра на Прокуратура на Република България. Целта на указанието е да бъде създаден унифициран механизъм за своевременна реакция на прокурорските органи в такива случаи, както и да се защитят ефективно правата на пострадалите лица.\r\nУказанието въвежда задължителни единни процедури при подаване на сигнали (жалби) за домашно насилие, за закана с убийство и за нарушена заповед за защита от домашно насилие. Предвижда се незабавно започване на действия от страна на дежурните прокурори веднага след приемането на сигнала. При лично явяване на пострадалия в районната прокуратура задължително му се снемат писмени обяснения от дежурен прокурор, като му се предоставя и възможност да попълни формуляр, съдържащ и информация за неговите права. Предвидено е, че когато прокурорът установи данни за непосредствена опасност за живота и здравето на пострадалото лице, той незабавно уведомява съответното полицейско управление за предприемане на мерки съобразно ЗМВР и ЗЗДН. Въвежда се задължително установяване на определени обстоятелства още в началото на проверката, сред които дали деецът се води на отчет в психиатрично заведение, дали притежава оръжие, дали са постъпвали други сигнали срещу него, дали на мястото на произшествието е присъствало дете и др. Указанието съдържа и конкретни разпоредби относно своевременното разследване при досъдебно производство и необходимостта от мерки за защита на пострадалия по реда на НПК. Предвидено е задължение за незабавно уведомяване и взаимодействие със съответната териториална Дирекция „Социално подпомагане” при данни за осъществено домашно насилие над дете или в присъствието на дете, както и на лице с увреждания. На районните прокурори се възлага организацията на взаимодействието с органите на МВР, както и провеждането на ежемесечни координационни срещи с началниците на съответните полицейски управления за преглед на сроковете и изпълнението на указанията по всички преписки и досъдебни производства с предмет домашно насилие, закана с убийство и нарушени заповеди за защита от домашно насилие.", "date": "2018.04.30", "title": "Главният прокурор Сотир Цацаров утвърди Указание за работа на Прокуратурата при сигнали за домашно насилие"}
{"url": "http://www.focus-news.net/news/2018/04/30/2516754/ognyan-tsenkov-kmet-na-vidin-zastavam-otgovorno-zad-deystviyata-si-i-te-sa-v-polza-na-vsichki-grazhdani.html", "text": "Заставам отговорно зад действията си и те са в полза на всички граждани, каза след провелото заседание на Общинския съвет пред медиите видинският кмет Огнян Ценков, съобщиха от пресцентъра на Община Видин. Той посочи, че от общо 34 точки в дневния ред, 24 са подготвени от общинската администрация и внесени от него, като всичките предложения са приети. Ценков обърна внимание на предложението относно захранване на банкова извънбюджетна сметка по проект „Устойчиво развитие на услугите за социално включване в Община Видин“ по Оперативна програма „Развитие на човешките ресурси“, заради отрицателния вот на групата общински съветници от „Единни за промяна“. Мотивите за отрицателния вот са, че не е отговорено на техни запитвания във връзка с изразходването и възстановяването на средствата. „Ние информираме за тези решения, които се взимат от Общинския съвет съгласно задълженията, които имаме, на всеки три месеца да подготвяме предложение с отговор от кмета на Общината за изпълнението им“, заяви Огнян Ценков и допълни, че такъв тип информация е налице именно в отчетите.\r\nВидинският кмет коментира предложението, свързано с изграждането от Български футболен съюз на мини комплекс по футбол на територията на Колодрума. „Ще бъде осъществен цялостен ремонт там, като бъде запазена и пистата за колоездене“, каза той. Затова се е наложило да бъде прекратен договорът с Детски футболен клуб – Видин и да му бъде предоставен друг имот в района на бившoто военно поделение, като за тази цел са предприети необходимите действия.\r\nОгнян Ценков се спря също на предложението, внесено от общинския съветник Милен Милчев, във връзка с искане от Вардан Папикян, председател на УС на спортен клуб по бойни изкуства относно предоставяне за безвъзмездно ползване на физкултурен салон и стая за съхранение на тренировъчни уреди (имот публична общинска собственост) в ППМГ „Екзарх Антим I“ за срок от 5 години. Проблемът идва от факта, че заради ремонтни работи по проект за оптимизация на образователната инфраструктура, обектът няма да може да се използва. Това предизвика емоционални реакции в залата. „Не приемам по никакъв начин обидните квалификации от страна на Вардан Папикян и внушението, че имам лично отношение. Това е негово виждане. Като кмет на Община Видин аз заставам със своя авторитет и достойнство. В никакъв случай не приемам обвинението, че ощетявам спортния клуб. Напротив. Търсех решение, защото физкултурния салон не е възможно да се ползва не само от клуба по бойни изкуства, а от какъвто и да било спортен клуб“ – изрази позицията си Ценков. Той обясни, че оборудването трябва да бъде закупено с финансовата подкрепа, осъществена миналата година от Министерство на образованието в размер на 350 000 лв. Както в природо-математическата гимназия, така и в СУ „Цар Симеон Велики“ (където също се изпълнява проект) ще се извършват строително-монтажни работи и ще се изградят  физкултурни салони, които ще се ползват след това от всички училища и ще са в полза на видинските деца. Ремонтите ще затруднят и самия учебен процес за около 2 години, докато бъде завършен проектът. Затова директорите на двете училища, заедно с училищните ръководства ще вземат необходимите мерки за промяна в учебната програма. Проектите са заложени в инвестиционната програма на Общината по ОП „Региони в растеж“ и цялостната дейност по тяхното изпълнение е започнала още през 2013 г., в предишния мандат. „Отправих към г-н Папикян миналата сряда предложение да се търси друго помещение съвместно с нас. Той поиска да се срещнем отново в петък, за да помисли и да дойде да потърсим решение, но това не се случи. Искам да заявя категорично, че аз, като кмет на Община Видин, съвместно с общинското ръководство ще намерим подходящото помещение за провеждане на спортните занимания на децата, защото ние подкрепяме спорта във всичките му форми“, бяха думите на Ценков. Той отбеляза, че не е етично да се внушава мнението за лично отношение от негова страна към даден спорт или клуб. И допълни, че в управленските решения, които взима, мисли за спорта и за всички деца от Община Видин. След внасянето на яснота в залата по въпроса с ползването на помещението от клуба по бойни изкуства, в крайна сметка предложението бе изтеглено от неговия вносител.\r\n„Аз съм кмет, който изпълнява законодателството и търси решения за всички наболели въпроси. Резултатите са финансово стабилизиране на Общината, модернизация на училищната инфраструктура, изпълнението на програмата за енергийна ефективност, на големите проекти като пречиствателната станция, включително и най-големия успех – изграждането на филиал на Русенския университет и много други. Заставам отговорно зад действията си и те са в полза на всички граждани на Общината“, обобщи Огнян Ценков.\r\nКметът отговори на въпрос от страна на журналистите във връзка с промени в структурата на Общината. Той каза, че това се прави с оглед изискванията на финансово-оздравителния план. За тази цел ще се оптимизират 6 длъжности, но няма да има служители, които ще останат без работа, защото една част от длъжностите ще са на хора, които ще се пенсионират, а друга част са незаети и в тях ще бъдат пренасочени останалите.", "date": "2018.04.30", "title": "Огнян Ценков, кмет на Видин: Заставам отговорно зад действията си и те са в полза на всички граждани"}
{"url": "http://www.focus-news.net/news/2018/04/30/2516752/mkd-makedoniya-spetsializiranata-prokuratura-na-makedoniya-shte-provede-izslushvane-po-deloto-trista.html", "text": "Специализираната прокуратура на Македония ще проведе изслушване по делото „Триста“, по което е обвинен Гьоко Поповски, бивши заместник-вътрешен министър за закупуването на 300 автомобила за нуждите на МВР, предава македонската електронна медия   „МКД“.\r\nСпоред обвинителния акт Поповски е навредил на държавния бюджет с повече от 450 хил. евро заради поръчката. Специализираната прокуратура твърди, че Поповски е възложил търга за закупуването, обслужването и поддръжката на автомобили и компании, които не са предложили най-евтината оферта.  Виктор Турмаков", "date": "2018.04.30", "title": "„МКД“ (Македония): Специализираната прокуратура на Македония ще проведе изслушване по делото „Триста“"}
{"url": "http://www.focus-news.net/news/2018/04/30/2516748/vidin-nad-15-e-bezrabotitsata-v-oblastta-prez-mart.html", "text": "15,45% е безработицата във Видинска област през март. Това каза за Радио „Фокус“ – Видин Красимир Иванов директор на Дирекция „Бюро по труда“ – Видин. Той посочи, че общият брой на регистрираните безработни в областта е 5 844 души, като в сравнения с предходния месец броят им е намалял с 11 лица или с 1,86%. Най-висока безработица се отчита от Дирекция „Бюро по труда“ – Белоградчик – 32,83%, а най ниска от дирекцията във Видин – 11,27%, в Кула регистрираната безработица за региона е 19,29%. За едно свободно място през март се конкурират шест безработни лица, като съотношението през предходния месец, че за едно свободно място се конкурират пет души.\r\nАнна ЛОЗАНОВА", "date": "2018.04.30", "title": "Видин: Над 15% е безработицата в областта през март"}
{"url": "http://www.focus-news.net/news/2018/04/30/2516753/api-shofyorite-da-se-dvizhat-s-povisheno-vnimanie-po-pat-ii-73-veselinovo-rish-poradi-avariral-tezhkotovaren-avtomobil-pri-razklona-za-rish.html", "text": "Шофьорите да се движат с повишено внимание по път II-73 Веселиново - Риш поради аварирал тежкотоварен автомобил в района на разклона за Риш. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.04.30", "title": "АПИ: Шофьорите да се движат с повишено внимание по път II-73 Веселиново - Риш поради аварирал тежкотоварен автомобил при разклона за Риш"}
{"url": "http://www.focus-news.net/news/2018/04/30/2516758/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.30", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/30/2516759/burgas-79-godishen-mazh-e-s-opasnost-za-zhivota-sled-katastrofa-na-patya-selo-ekzarh-antimovo-selo-smolnik.html", "text": "79 годишен мъж е с опасност за живота след катастрофа на пътя село Екзарх Антимово - село Смолник. Това съобщиха от ОДМВР - Бургас. В 13.37 на пътя от село Екзарх Антимово към село Смолник поради внезапно влошаване на физическото състояние на водача - 79 годишен мъж с инициали Н. Н. от Бургас, самостоятелно катастрофира, блъскайки се в крайпътно дърво. С него е била съпругата му с инициали М. Н., 73-годишна от Бургас. Жената е с охлузвания и натъртвания по тялото, а съпруга й с тежка черепно-мозъчна травма и с опасност за живота. Той е настанен в УМБАЛ - Бургас.", "date": "2018.04.30", "title": "Бургас: 79-годишен мъж е с опасност за живота след катастрофа на пътя село Екзарх Антимово - село Смолник"}
{"url": "http://www.focus-news.net/news/2018/04/30/2516756/prof-bozhidar-dimitrov-otkazaha-registratsiya-na-dvizhenie-kan-kubrat-ochevidno-sme-uplashili-chast-ot-politicheskiya-elit.html", "text": "Агенция по вписванията отказа регистрация на „Български надпартиен съюз Кан Кубрат“. Това каза за Агенция „Фокус“ проф. Божидар Димитров – историк и председател на движението. „Това не беше искане за регистрация на партия, а на най-обикновена неправителствена организация, независимо от това, че тя ще се занимава с решаване и на политически проблеми“, уточни проф. Димитров. \r\nТой разказа какви точно са били мотивите на Агенцията по вписванията, за да постанови отказа. „Основната ни цел беше да сменим формата на управление на България от парламентарна на президентска република, смятайки нея за по-добра по ред показатели. Такава форма съществува в други демократични страни като САЩ, Русия, Франция, Турция и т.н. Най-неочаквано получихме отказ. Аргументите за това са от няколко изречения, за които, честна дума, се чудех дали да се смея или да плача. Аргументите са, че ние желаем да променим конституционния ред в България, а това е незаконно и, едва ли не, ще извършим държавен преврат или държавна измяна“, подчерта историкът. \r\n„Конституцията не е свещена крава. В самата нея е предвидено как може да става промяната ѝ. Промяната ѝ става чрез Велико Народно събрание за такива важни неща, като промяна на формата на управление или с квалифицирано мнозинство на Обикновено Народно събрание. Вече няколко пъти има променяни неща в нея, макар и не от такава важност“, допълни още той.\r\nСпоред него мотивите са отказаната регистрация са други. „Очевидно сме уплашили част от сегашния политически елит, който знае, че няма да има място в това, което сме предвидили като втора точка – съставени от президента „професорски правителства“. В тях ще влизат хора, които са супер специалисти в конкретна област, но и мениджъри. Както направи Цар Борис III между 1935г. и 1943г. и България отбеляза рязък скок в своето развитие. Необразованите хора ще бъдат вън от политическия елит на България и за това очевидно са се активизирали и постарали на първо четене да ликвидират този опит да се промени формата на управление на България и компетентни хора да управляват“, аргументира се проф. Димитров. \r\nТой подчерта, че решението за отказ от регистрация ще бъде обжалвано в 7-дневен срок пред Софийски градски съд, както изисква законът. „Ще опитаме втори път. Съзнателно ни тласкат, дявол да го вземе, към нещо, което се нарича политическа партия, избори и т.н. Ние не желаехме да участваме в това, но очевидно ще пожелаем, дори и да разберем дали българския народ иска да го управлява неговият истински елит – българските професори“, коментира още проф. Димитров. \r\nИван ЛАЗАРОВ", "date": "2018.04.30", "title": "Проф. Божидар Димитров: Отказаха регистрация на движение „Кан Кубрат“, очевидно сме уплашили част от политическия елит"}
{"url": "http://www.focus-news.net/news/2018/04/30/2516751/evrokomisaryat-vera-yourova-tryabva-da-postignem-po-dobar-i-po-siguren-nachin-na-zhivot-na-horata-koito-sa-uyazvimi.html", "text": "Трябва да постигнем нещо, което ще доведе до по-добър и по-сигурен начин на живот на хора, които са уязвими. Това каза еврокомисарят по правосъдие, потребители и равнопоставеност между половете Вера Йоурова по време на дискусията с граждани на тема „Насилието над жените: отговорът на ЕС“, проведена в Дома на Европа, предаде репортер на Агенция „Фокус“. „Тази дискусия беше важен момент за мен. Аз оценявам всяко едно мнение, защото не искам да съм човек, който не излиза от собствените си граници, дори и да има несъгласие. По време на срещата, отразих 2 основни неща. Първо – трябва да наблегна на факта, че трябва да постигнем нещо, което ще доведе до по-добър и по-сигурен начин на живот на хора, които са уязвими. Второ – трябва да обясним какво ще бъде въздействието от Истанбулската конвенция върху хората. Бих искала да поканя всички, които искат да бъдат част от това и да помогнат, да погледнат конкретни случаи от истинския живот, в които конвенцията би помогнала на хората да се измъкнат от трудните ситуации, в които се намират“, допълни  тя. \r\n„Когато Папа Франциск беше в Европейския парламент през 2014 г., аз все още си спомням как той каза: „Европейският съюз има проблем. Ние забравяме уважението към всеки един отделен индивид и неговото/нейното достойнство“. Това беше много силно съобщение. Оттогава се опитвам да се придържам към думите му – да ме е грижа за всеки и да намирам законодателен ред, чрез който да се сложи край на насилието. Ще бъде удоволствие да дойда пак и да дискутираме темата, но пледирам към вас да бъдете по-подготвени с интерпретацията на Истанбулската конвенция – прочетете за какво всъщност е тя и какви са случаите в истинския живот, която тя засяга, защото смятам, че това е нещо необходимо тук“, каза в заключение еврокомисар Йоурова.\r\nЦветелин ДИМИТРОВ", "date": "2018.04.30", "title": "Еврокомисарят Вера Йоурова: Трябва да постигнем по-добър и по-сигурен начин на живот на хората, които са уязвими"}
{"url": "http://www.focus-news.net/news/2018/04/30/2516757/shumen-podpiski-za-remont-na-ul-miziya-i-za-peyki-za-avtobusna-spirka-poluchi-kmetat-lyubomir-hristov-v-priemniya-si-den.html", "text": "Подписки за ремонт на ул. „Мизия“ и за пейки за автобусна спирка получи кметът Любомир Христов в приемния си ден, предаде репортер на Радио „Фокус“ - Шумен. 54 души са се подписали под искане за ремонт на улицата, която е в окаяно състояние. Кметът Любомир Христов посочи, че паветата трябва да се пренаредят. „Разпоредил съм да направят оценка за разходите, такива специалисти за нареждане на павета и каменни зидарии не са много, поискахме оферта от бригадата, която извършва ремонт на ул. „Цар Освободител“, заяви Любомир Христов. Той посочи, че ако останат средства от планираните за асфалтиране и летни кърпежи в града, ще решат проблема и с разбитата улица, по която не е правено нищо повече от 25 години. „Вече текат летните ремонти и асфалтиране в града, две фирми работят, но няма как да стане едновременно навсякъде“, заяви кметът на Шумен. Той обясни, че ремонтът ще стане с пренареждане на паветата, тъй като асфалтирането ще изисква повече средства - трябва да бъдат премахнати каменните павета, да се изкопае и положи чакъл, каменните бордюри да се заменят с бетонови и да се направят тротоари. Кметът Любомир Христов получи и втора подписка с искане за поставяне на пейки на автобусната спирка срещу хипермаркета на голяма търговска верига на ул. „Бели Лом“. Любомир Христов обеща до 10 дни да бъдат монтирани две пейки. Кметът обеща и да бъде направена проверка и относно оплакване за използването на масите на пазарчето на бул. „Велики Преслав“. Въпреки, че проблемът би трябвало да се отнесе към дружество „Общински пазари“, бе потърсено съдействието на кмета. Любомир Христов отбеляза, че имат намерение да подобрят вида на пазарчето, но вероятно това ще стане догодина.\r\nИвелина ИВАНОВА", "date": "2018.04.30", "title": "Шумен: Подписки за ремонт на ул. „Мизия“ и за пейки за автобусна спирка получи кметът Любомир Христов в приемния си ден"}
{"url": "http://www.focus-news.net/news/2018/04/30/2516763/vidin-prohodimi-sa-patishta-v-oblastta-trafikat-e-intenziven-po-patya-vidin-dunavtsi.html", "text": "Нормално проходими са пътища във Видинска област, най-много автомобили се движат по път I-1 Монтана – Видин в посока за граничен пункт „Дунав мост 2“. Това съобщи за Радио „Фокус“ – Видин дежурният служител в Областно пътно управление. Натоварено е движението в участъка Видин – Дунавци. Във Видин трафикът е интензивен на входно-изходните артерии на града и по бул. „Панония“. В централната градска част пред някои от светофарите се образуват задръствания. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.30", "title": "Видин: Проходими са пътища в областта, трафикът е интензивен по пътя Видин – Дунавци"}
{"url": "http://www.focus-news.net/news/2018/04/30/2516764/blagoevgrad-intenziven-e-trafikat-po-am-struma-glaven-pat-e-79-i-vtoroklasen-pat-19-simitli-gotse-delchev.html", "text": "Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. Няма данни за образували се задръствания или колони от автомобили. През деня няма регистрирани тежки пътни инциденти. В една лента се извършва движението по пътя Дъбница – Фъргово, поради частични ремонтни дейности на асфалтовата настилка. Участъкът е сигнализиран с пътни знаци за срок до 4 май. В областта няма въведени други ограничения за движението на леки и товарни автомобили. Преминаването през граничните пунктове „Кулата“ и „Илинден“ се извършва без проблеми.\r\nЛивия НИНОВА", "date": "2018.04.30", "title": "Благоевград: Интензивен е трафикът по АМ „Струма“, главен път Е-79 и второкласен път – 19 Симитли – Гоце Делчев"}
{"url": "http://www.focus-news.net/news/2018/04/30/2516762/veliko-tarnovo-obuchenie-chrez-rabota-za-uspeshna-profesionalna-realizatsiya-e-noviyat-spechelen-proekt-na-gimnaziya-aleko-konstantinov-v-svishtov.html", "text": "Свищовска професионална гимназия „Алеко Константинов“ за седма поредна година печели проектно предложение по програма „Еразъм+“, съобщиха от пресцентъра на Община Свищов. Проектът предвижда изпълнението на четири мобилности, включващи различни целеви групи, обединени под наименованието „Обучение чрез работа за успешна професионална реализация”: първа група – ученици от професия „Ресторантьор“, които ще проведат триседмична производствена практика в Римини, Италия, през м. юли 2019 г.; втора група – ученици от професионално направления „Електротехника и енергетика“ – триседмична производствена практика в Портсмут, Великобритания, през м. април 2019 г., и за пръв път като ползватели по програма „Еразъм +“ тази година са включени ученици от професия „Оператор в дървообработването“ за триседмична производствена практика в Берлин, Германия, през м. юли 2019 г. Последната група включва осем педагогически специалисти по професионална подготовка, които ще проведат едноседмична мобилност в Берлин, Германия, през м. април същата година, с цел запознаване със специфичната методика на дуалното обучение.\r\nПредложението е насочено към целите на Програмата за осигуряване на подкрепа на учащите за придобиване на компетентности с оглед подобряване на тяхното личностно развитие и пригодност за заетост на европейския пазар на труда и засилване на чуждоезиковите компетентности на участниците, както и подкрепа на професионалното развитие на работещите в областта на образованието и обучението с цел стимулиране на иновациите и повишаване на качеството на преподаването и обучението.\r\nЗа изпълнение на дейностите по проекта училището ще си партнира с три партньорски организации от страните - домакини: Sistema Turismo – Италия, Training Vision – Великобритания, и Berlink – Германия.\r\nМобилността ще даде на ползвателите възможност за професионално развитие и усъвършенстване. Придобитите знания и умения, познаването на европейския опит и споделянето му ще допринесат за използване на нови методи и програми за обучение, адаптирани с иновациите в професията и повишаване качеството на професионалното образование и обучение. Изпълнението на дейностите по проекта ще доведе до привличане на работодателите в образователния процес, повишаване на мотивацията на учители и ученици и осигуряване на възможности за по-добра реализация на завършващите професионално образование на националния и европейския пазари на труда.", "date": "2018.04.30", "title": "Велико Търново: „Обучение чрез работа за успешна професионална реализация” е новият спечелен проект на гимназия „Алеко Константинов” в Свищов"}
{"url": "http://www.focus-news.net/news/2018/04/30/2516761/makfaks-makedoniya-rumanskata-politsiya-shte-provezhda-narkotestove-na-vsichki-kurorti-kray-cherno-more.html", "text": "Румънският министър на вътрешните работи, Кармен Дан обяви, че полицията това лято ще извършва тестове наркотици на лица във всички курорти на страната на Черно море, като пряка намеса в борбата срещу трафика и употребата на наркотици, предава македонската медия  „Макфакс“.\r\n„Изправени сме пред повишен риск, а това ни създава грижи, така че в следващия период ще бъдем по-внимателни и мотивирани да се съсредоточим върху превенцията“, заяви Дан.\r\nМинистърът същевременно констатира, че румънските курорти на брега на Черно море са рисково местоположение, когато става дума за търговията с наркотици и посочи на гражданите, че властите са решени да действат. Виктор Турмаков", "date": "2018.04.30", "title": "„Макфакс“ (Македония): Румънската полиция ще провежда наркотестове на всички курорти край Черно море"}
{"url": "http://www.focus-news.net/news/2018/04/30/2516766/smolyan-normalno-se-osashtestvyava-dvizhenieto-po-patishtata-v-oblastta.html", "text": "Мокри на места, но нормално проходими са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, а температурите са положителни. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян автомобилният трафик в края на работния ден е интензивен по централните улици и входно-изходните артерии на града.\r\nНели ГЕРГЬОВСКА", "date": "2018.04.30", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/04/30/2516765/kyustendil-44-kriminalni-prestapleniya-ot-maloletni-i-nepalnoletni-sa-razkriti-za-edna-godina-v-oblastta.html", "text": "44 криминални престъпления от малолетни и непълнолетни са разкрити за една година в област Кюстендил. Това каза пред Радио „Фокус” – Кюстендил Ирена Ковачева, инспектор за борба с противообществените прояви на малолетни и непълнолетни лица в ОДМВР – Кюстендил. По думите ѝ тези престъпления са били извършени от 50 непълнолетни лица и едно малолетно лице. „Относителният дял на разкритите криминални престъпления е 4,74% от общия брой на разкритите престъпления. Броят на извършителите, спрямо общия брой такива лица е 5,72%. Спрямо предходната година се наблюдава тенденция на устойчивост на извършените криминални престъпления от малолетни или непълнолетни лица”, каза Ирена Ковачева. Най-често извършваните престъпления са престъпленията срещу собствеността. В рамките на една година спрямо нарушителите са предприети различни мерки за възпитателно въздействие. Разгледани са общо 71 възпитателни дела в Местната комисия за борба с противообществените прояви на малолетни и непълнолетни лица.\r\nВенцеслав ИЛЧЕВ", "date": "2018.04.30", "title": "Кюстендил: 44 криминални престъпления от малолетни и непълнолетни са разкрити за една година в областта"}
{"url": "http://www.focus-news.net/news/2018/04/30/2516755/afp-benyamin-netanyahu-zayavi-che-shte-govori-po-vazhno-razvitie-na-iranskoto-yadreno-sporazumenie.html", "text": "Израелският министър-председател Бенямин Нетаняху ще говори за „важно развитие“ по Иранското ядрено споразумение. Същевременно Белият дом обмисля дали да не се изтегли от споразумението, срещу което Израел се противи, предава  AFP.\r\nНетаняху ще излезе с официално изказване в Тел Авив в 20 часа българско време. То следва срещата му с държавния секретар на САЩ Майк Помпео в неделя, както и телефонен разговори с президента на САЩ Доналд Тръмп в събота.  Виктор Турмаков", "date": "2018.04.30", "title": "AFP: Бенямин Нетаняху заяви, че ще говори по „важно развитие“ на Иранското ядрено споразумение"}
{"url": "http://www.focus-news.net/news/2018/04/30/2516749/dimitar-margaritov-predsedatel-na-kzp-komisiyata-shte-prodalzhi-da-uchastva-aktivno-vav-vsichki-initsiativi-za-preodolyavane-na-dvoyniya-standart.html", "text": "Изключително удачно е мотото на днешната среща. Когато проблемът вече е сложен на масата, виждаме колко много аспекти има той – политически, държавнически, социални, здравни. Всички те могат да бъдат наречени потребителски. Това каза председателят на Комисията за защита на потребителите (КЗП) Димитър Маргаритов на провелата се в рамките на Българското председателство на Съвета на ЕС Международна конференция „Двойният стандарт при храните в ЕС – да сложим проблема на масата“, организирана от омбудсмана Мая Манолова, съобщиха от пресцентъра на КЗП.\r\n„Най-вероятно по част от тези аспекти предстои да бъдат провеждани още дискусии и разговори, да бъдат планирани и осъществени нормативни промени. Особено по отношение на здравните аспекти, тъй като темата с какво се храним ние и нашите деца е все по-актуална от гледна точка развитието и на следващите поколения“, каза още Маргаритов. \r\nПредседателят на КЗП припомни, че институцията се е включвала във всички активности по този въпрос от самото му поставяне. Той даде за пример инициативите на омбудсмана Мая Манолова и подписаните меморандуми с неправителствени организации, благодарение на което контролният орган е участвал в процеса по извършването на съответните изпитвания.  \r\n„Имаме проект, който се надявам да бъде одобрен от Европейската комисия, и още през следващия месец България да е една от първите държави, които ще се възползват от отпуснатите средства от европейските фондове за продължаване на изпитванията и тестванията на продукти, надявам се – не само хранителни, с цел установяване на обективната истина“, посочи Маргаритов. \r\n„От потребителска гледна точка най-адекватната реакция беше тази, която ЕК направи с предлагането на Новия пакет законодателни промени, които се планира да бъдат приети през следващата година. Промяната на Директивата за нелоялните търговски практики ще направи възможно нещо, което досега не беше и именно поради което този проблем се разви – подобни практики да бъдат квалифицирани като закононарушение и да бъдат санкционирани. Има справедливост в това, когато си регистрирал търговска марка и потребителят има доверие в нея, независимо къде продаваш тази стока, тя да има абсолютно идентични характеристики. Този, който смята, че поради различни причини, включително национални вкусови предпочитания и други особености, трябва да промени „рецептата“, да си регистрира други търговски марки“, коментира председателят на КЗП. \r\nМаргаритов оцени като адекватни предложенията за унифицирането на санкционния режим и възможността санкциите да бъдат в доста по-сериозни размери. Той подкрепи идеята на омбудсмана да се мисли по посока създаването на общ европейски орган, тъй като в много от казусите има трансграничен елемент и съответно правните норми ще имат екстериториалност, което означава, че невинаги националните институции, дори и да установят дадени факти, биха могли да доведат случая докрай, ако става дума за големи търговци, регистрирани с други държави. \r\nПредседателят на КЗП заяви, че Комисията ще присъства и занапред във всички инициативи по темата активно с настоящите и бъдещите си функции по закон като контролен орган в областта на нелоялните търговски практики.", "date": "2018.04.30", "title": "Димитър Маргаритов, председател на КЗП: Комисията ще продължи да участва активно във всички инициативи за преодоляване на двойния стандарт"}
{"url": "http://www.focus-news.net/news/2018/04/30/2516771/mvr-patna-politsiya-provezhda-spetsializirana-politseyska-operatsiya-za-nevracheni-i-neplateni-globi-ot-vodachite.html", "text": "Пътна полиция провежда специализирана полицейска операция, чийто акцент са невръчените електронни фишове и неиздължените в срок задължения по Закона за движението по пътищата. Това съобщиха от пресцентъра на МВР. Тя е в ход от днес и ще продължи до 6 май. Екипи на Пътна полиция ще бъдат разположени по пътищата в цялата страна и най-вече по шосетата, водещи към граничните контролно-пропускателни пунктове. Освен водачите, проверки за невръчени фишове, ще се извършват на пътниците, които притежават свидетелства за управление на МПС.   \r\nОт Пътна полиция напомнят на водачите, че от 21 януари 2017 г. в чл. 171, ал. 1 има е в сила нова точка „д“, според която е предвидена принудителна административна мярка -  временно отнемане на свидетелството за управление на моторно превозно средство (шофьорска книжка) на водач, който управлява моторно превозно средство с наложено наказание глоба, незаплатена в срока за доброволно заплащане. В такава ситуация свидетелството се отнема до заплащане на дължимата глоба. Това може да стане по два начина – онлайн от сайта на МВР или в офис на банка.   \r\nВ проверките са включени и служители на Агенция „Пътна инфраструктура“, които ще следят за винетки.", "date": "2018.04.30", "title": "МВР: Пътна полиция провежда специализирана полицейска операция за невръчени и неплатени глоби от водачите"}
{"url": "http://www.focus-news.net/news/2018/04/30/2516767/blagoevgrad-bez-problemi-se-izvarshva-preminavaneto-na-avtomobili-prez-gkpp-kulata.html", "text": "Без проблеми се извършва преминаването на ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварено е и движението на останалите пунктове по българо-гръцката граница.\r\nЛивия НИНОВА", "date": "2018.04.30", "title": "Благоевград: Без проблеми се извършва преминаването на автомобили през ГКПП „Кулата“"}
{"url": "http://www.focus-news.net/news/2018/04/30/2516768/the-kiev-times-turtsiya-i-gartsiya-izostryat-otdavnashni-konflikti.html", "text": "Когато в края на миналата година турският президент Реджеп Тайип Ердоган посети Гърция (и това е първото подобно посещение на президента на Турция за повече от шест десетилетия), имаше надежди, че и гостът и домакините ще могат да се намерят някои формула за намаляване на степента на напрежение, коментира  The Kiev Times.\r\nНо последните няколко месеца разочароваха оптимистите. Вместо да се занимават с предишните проблеми  Турция и Гърция  създават нови - както в небето, така и в морето.\r\nНа 27 март турският съд отказа да освободи под гаранция двама гръцки войници, които бяха арестувани, след като са пресекли гръцко-турската граница преди няколко седмици. Войниците казват, че са загубили пътя си и са стигнали до територията на Турция поради плътния сняг и мъгла. Прокуратурата ги обвини в шпионаж. Гръцкият премиер Алексис Ципрас сравнява Ердоган със султан и го обвинява, че е превърнал задържаните гърци в заложници. Турция многократно се е обръщала към Гърция да ѝ предаде осемте турски войници, които са избягали на  другата страна на Егейско море след неуспешния опит за преврат през юли 2016 г.\r\nДемагозите и от двете страни се погрижиха да гарантират спорът за въздушните и морските граници да продължи да трови гръцко-турските отношения. Спорът за няколко островчета в Егейско море, което почти доведе двата съюзника в НАТО до война през 90-те години, отново избухна през февруари, когато турски кораб се блъсна в района с гръцки съд. \r\nТурският премиер предупреди гърците да не бъдат като пирати. Ердоган, опитвайки се да подкрепи националистическата ярост преди изборите, насрочени за следващата година, си спомни победата на турците по време на нахлуването на гръцките войски през 1922 г.  Виктор Турмаков", "date": "2018.04.30", "title": "The Kiev Times: Турция и Гърция изострят отдавнашни конфликти"}
{"url": "http://www.focus-news.net/news/2018/04/30/2516747/the-washington-post-donald-tramp-obmislya-demilitariziranata-zona-mezhdu-dvete-koreyski-darzhavi-kato-myasto-za-sreshtata-si-s-kim-chen-un.html", "text": "Президентът на САЩ Доналд Тръмп обмисля дали потенциалната среща с лидера на Северна Корея Ким Чен-ун да не се проведе в Демилитаризираната зона, която разделя двете Корея, пише  The Washington Post.\r\n„Обмисляме редица държави за срещата, но няма ли Къщата на мира на границата между Северна и Южна Корея да бъде по представително, важно и трайно място отколкото някоя трета страна? Просто питам“, написа Тръмп на профила си в социалната мрежа „Туитър“.\r\nТръмп по-рано заяви, че в момента се уточнява къде ще се срещне с Ким Чен-ун. Очаква се срещата да се проведе в края на май или в началото на юни.  Виктор Турмаков", "date": "2018.04.30", "title": "The Washington Post: Доналд Тръмп обмисля Демилитаризираната зона между двете корейски държави като място за срещата си с Ким Чен-ун"}
{"url": "http://www.focus-news.net/news/2018/04/30/2516772/varna-narodni-predstaviteli-kmetove-i-grazhdani-tarsyat-reshenie-za-remont-na-patishtata-do-selata-klimentovo-i-yarebichna.html", "text": "На съвместна среща при областния управител на Варна Стоян Пасев народни представители от ГЕРБ, кметове, общински съветници, граждани и представители на бизнеса обсъдиха възможностите за ремонт на пътищата до селата Климентово и Яребична. Срещата се състоя по инициатива на инж. Атанас Стоилов – кмет на община Аксаково, на чиято територия са двете села. Това  съобщиха от пресцентъра на ПП ГЕРБ – Варна.\r\nВ отговор на общественото недоволство заради състоянието на пътната мрежа общинската администрация разясни усилията, които е положила, за да се реконструират проблемните участъци и потърси съдействие от народните представители за осигуряването на държавно финансиране.\r\n„През 2016 г. подготвихме проект на обща стойност 5,8 млн. лв., с който кандидатствахме по Програмата за развитие на селските райони. Целта бе да се ремонтират пътят Аксаково – Игнатиево и трасетата към трите села Въглен, Климентово и Яребична, но към днешна дата шансовете да бъде спечелено финансиране са минимални. Това налага да търсим алтернативни решения за реконструкция на пътищата към трите села, които са в най-тежко състояние”, обясни инж. Стоилов. По думите му вече има резервен план за пътя до с. Въглен. „В сдружението на трите общини Аксаково, Белослав и Варна сме постигнали съгласие ремонтът на трасето, което обслужва движението на камионите към регионалното депо за отпадъци, да започне с отчисленията ни към РИОСВ за съответните дейности”, обясни инж. Стоилов. Той обаче бе категоричен, че не е по силите на общината да осигури средства за ремонта на пътищата до Климентово и Яребична. „Като се имат предвид възможностите на бюджета и размера на капиталовите разходи, вероятно ще отнеме 10 години, докато съберем необходимите средства”, заяви кметът на Аксаково. Той благодари на областния управител Стоян Пасев и на народните представители от ГЕРБ Павел Христов, Таня Петрова, Нели Петрова, Емилия Милкова и Владимир Вълев, които откликнаха на поканата му за срещата и подкрепиха желанието на хората за подобряване на инфраструктурата.\r\n„Единственият шанс за осигуряването на целево държавно финансиране е чрез постановление на Министерски съвет. Вече сме провели редица разговори и ще продължим да търсим разбиране от страна на изпълнителната власт за обезпечаване на ремонтните работи”, коментира варненският депутат Павел Христов. Той отбеляза, че инвестицията е сериозна, тъй като изисква около 2.3 млн. лв. за реконструкцията на 2.6 км до с. Климентово и близо 1.2 млн. за преасфалтирането на трасето от 1.7 км към с. Яребична. Всички присъстващи се обединиха около позицията, че ако правителството не може да отпусне наведнъж цялата сума, ремонтите биха могли да се извършат и поетапно.\r\n„Обновяването на инфраструктурата е безспорен приоритет на правителството, но магическа пръчка няма. Има места обаче, където нуждата от реконструкция нe търпи отлагане. Надявам се, че с общи усилия ще намерим решение за преасфалтирането на тези пътни настилки, които са положени преди повече от 50 години и са в изключително лошо състояние”, коментира областният управител Стоян Пасев.\r\nПредставители на инициативния комитет в Яребична коментираха, че в селото живеят над 400 души, въпреки че официално са регистрирани 130. Все повече млади семейства избирали да се устроят в селото, но заради възможността децата им да учат във Варна предпочитали документално да останат жители на областния център. „Доскоро хората бягаха от селата, а сега сме свидетели на обратния процес – те се връщат, търсят спокойствието и чистия въздух на малките населени места. Ако посетите Яребична, ще видите как играят 30-40 деца между 2 и 8-годишна възраст. Това е богатство, което трябва да запазим, а младите хора, които идват да живеят в селото, искат да поддържат висок стандарт на живот. Имаме уверението на кмета на община Аксаково инж. Атанас Стоилов, че много скоро в Яребична ще има и нова детска площадка”, коментира местен жител. Кметът на селото Катя Жекова отчете, че Яребична е предпочитано място и за бизнеса. „Всеки ден около 90-100 души пътуват към населеното място, където работят и проблемът с окаяното състояние на пътя се изостря”, допълни тя.\r\nСобственици на имоти в Климентово, сред които и известният варненски зевзек Росен Марков, изтъкнаха, че лошото състояние на пътя е не само бреме за местните жители, а и пречка да се развие туристическия потенциал на селото.\r\nПрисъстващите граждани и представители на бизнеса благодариха за съпричастността на областния управител, на депутатите, на местната власт. Постигнато бе съгласие за нова съвместна среща относно инфраструктурните проблеми в общината, която да се проведе още след месец – в началото на юни.", "date": "2018.04.30", "title": "Варна: Народни представители, кметове и граждани търсят решение за ремонт на пътищата до селата Климентово и Яребична"}
{"url": "http://www.focus-news.net/news/2018/04/30/2516760/evrodeputatat-petar-kurumbashev-absurden-e-srokat-ot-dve-godini-za-vavezhdane-na-umnite-tahografi.html", "text": "Абсурден е срокът от две години за въвеждане на умните тахографи. Това каза Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП (ТРАН) в интервю за Агенция „Фокус“ за проведена дискусия за втория „Пакет мобилност“. По думите му това може да се случи поетапно. „Моето предложение специално беше да се включи период до 2028  г. Така в интерес на истината може би някакъв компромис ще се достигне до 2024 г. Първо, трябва да си даваме сметка, че това е нов разход за всички превозвачи. Второто, което трябва да се случи, е тези тахографи да се слагат на автобусите и на камионите, които са ново производство, а не тези, които са в движение“, коментира евродепутатът. Според него така постепенно за няколко години ще се подмени паркът и тези тахографи ще бъдат въведени. \r\nДеница КИТАНОВА", "date": "2018.04.30", "title": "Евродепутатът Петър Курумбашев: Абсурден е срокът от две години за въвеждане на умните тахографи"}
{"url": "http://www.focus-news.net/news/2018/04/30/2516775/shumen-raboti-se-po-podnovyavane-na-patnata-markirovka-v-grada.html", "text": "Работи се по подновяване на пътната маркировка в Шумен, предаде репортер на Радио „Фокус“ - Шумен. \"130 000 лв. ще бъдат дадени за осевите линии и част от пешеходните пътеки, а средствата за маркиране на Синята зона в централната част на града са 12 000 лв.\", обяви по време на приемния си ден кметът Любомир Христов. Отделно общинското предприятие по строителство също ще извършва боядисване на пешеходни пътеки. Кметът обясни, че след изтичане на 5-годишната гаранция, маркировката се поема от общината. „Фирмите, които изпълняваха поръчките по уличното асфалтиране по проекта със средства от заема, маркираха, но гаранционният срок вече изтече и поемаме ние“, заяви Любомир Христов. Освен подновяване на пътната маркировка, са започнали и дейностите по засаждане на нови дървета и храсти. „Засаждаме повече отколкото сме премахнали. Само около строящата се спортна зала дърветата са около 100, нови дървета ще засадим и там, където сме премахнали саморасли или сети от граждани дървета в междублоковите пространствa, но подходящи видове и в някакъв съобразен ред“, заяви Любомир Христов. Той посочи, че само днес са постъпили нови четири жалби на граждани с искане за премахване на дървета. По думите на кмета поетапно от следващата седмица ще се наблегне и на косенето на тревни площи в града.\r\nИвелина ИВАНОВА", "date": "2018.04.30", "title": "Шумен: Работи се по подновяване на пътната маркировка в града"}
{"url": "http://www.focus-news.net/news/2018/04/30/2516774/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04.05.2018 г.\r\n\tДвижението по АМ ,,Хемус  от км 422+000 /п.в. Летище/ до км 407+000                   /Повеляново/ се осъществява с повишено внимание, поради косене на тревни площи  под мантинели в северното платно. Срок до 04.05.2018 г.\r\nАМ „Струма“: \r\nОбласти Перник и Кюстендил:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nАМ „Марица“: няма.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението по път Е79 Монтана - Враца в района на с. Сумер от км 120+920 до км 125+450 се осъществява двупосочно в едната лента поради машинно подравняване на банкети. Срок до 04.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: Дунав мост Русе/ от км 0+000 до км 1+057 ремонтни дейности на асфалтовата настилка на мостовото съоръжение ремонта ще се извършва през светлата част на деня. Участъка е сигнализиран с пътни знаци. Срок до 02.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 03.05.2018 г.\r\nОбласт Русе: Две Могили – Полско Косово от км 26+800 до км 65+200 ремонтни дейности на асфалтовата настилка. Участъка е сигнализиран временно. Срок до 04.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка Могила – Елхово от  км 257+000 до км 272+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 02.05.2018 г.; \r\nДвижението в участъка к-ше Бояново – к-ще Кирилово от  287+000 до км 288+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\n   Път III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 04.05.2018 г.\r\n\t Път III-539: Движението по път III-539 от км 30+000 до км 37+000 в участъка ,,Вратица– Караново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 04.05.2018 г.\r\nПът III-2085: Движението по път III-2085 от км 20+000 до км 28+000 в участъка „Просеник–Гюльовци” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-7909: Движението по път III-7909 от км 4+000 до км 12+000 в участъка „кв.Горно Езерово - Братово” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008:  Движението по път III-9008 Полски Извор-Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-9004: Движението  по път III-9004 ,,Падина –Житница”  се осъществява с повишено внимание, поради ремонтни дейности на асфалтовата настилка. Движението в района се регулира от сигналист. Срок до 02.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 02.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърво дол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 03.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 02.05.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 04.05.2018 г.\r\nПът II-81:Ограничено движение по път ІІ-81 Било Петрохан - Бързия от км 51+840 до км 70+785 по посока Бързия, поради поставяне на мантинели. Движението се регулира от сигналисти. Срок до 14.05.2018 г. \r\nПът III-101: Движението по път ІІІ-101 Мърчево-Лехчево от км 41+516 до км 55+884 се осъществява двупосочно в едната лента поради ръчен и механизиран земен изкоп и почистване на земни окопи. Срок до 04.05.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 04.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път ІІ-37 Пазарджик - Радилово се осъществява в една лента от км 135+000 до км 140+000 чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 01.05.2018г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1031: Движението по път III-1031 Роман -Червен бряг в района на с.Реселец от км 15+000 до км 20+000  е  с регулиране в едната лента поради  асфалтополагане. Срок до 03.05.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 03.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-501 Басарбово – Иваново от км 3+700 до км 22+100 се извършва с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента, поради пропадане на банкет.Участъка е сигнализиран с пътни знаци. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино, при км 16+395, се осъществява в лявата лента поради пропаднал банкет и подкопано платно за движение с ширина 0,5 м и  дължина 10 м в дясно. Участъкът е сигнализиран с пътни знаци. Срок до 03.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 02.05.2018 г.\r\nРемонтни дейности:\r\nПът ІІІ-867: Движението по път ІІІ-867 Средногорци – Мадан – Печинско, от км 0+000 до км 13+800, се осъществява с повишено внимание в свободната лента, съобразно създадената организация на движение, поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът III-5008: Движение с повишено внимание по път с. Борилово - с.Пряпорец от км 0+000 до 10+580 поради извършване на машинно косене на тревни площи.Движението в района се регулира от сигналисти. Срок до 02.05.2018 г.\r\nПът III-6602:Движение с повишено внимание по път гр.Стара Загора-с.Ст.Заг.мин.бани, от км 5+066 до км 14+350, поради извършване на машинно косене на тревни площи.Движението в района се регулира от сигналисти. Срок до 01.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 02.05.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \r\nпът III-7003: Движението по път Пристое – Каолиново да се извършва с повишено внимание поради частични ремонтни дейности по асфалтовата настилка. Срок до 04.05.2018г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път III-53 в участъка Ямбол – Калчево от  км 154+000 до км 161+500 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 03.05.2018 г.\r\nПът III-5304: Движението по път III-5304 в участъка Ямбол – Окоп от км 0+000 до км 6+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.30", "title": "Актуална пътна обстановка"}
{"url": "http://www.focus-news.net/news/2018/04/30/2516776/sport-ekaterina-aleksandrova-se-klasira-na-vtori-krag-na-turnira-v-praga.html", "text": "Рускинята Екатерина Александрова победи холандката Ришел Хохенкамп от Холандия с   7:6 , 6:1 в мач от първи кръг на турнира в Прага.\r\nВ другата среща от първи кръг чехкинята Катержина Синякова победи германката Андреа Петкович с – 6:2, 7:6. Виктор Турмаков", "date": "2018.04.30", "title": "Спорт: Екатерина Александрова се класира на втори кръг на турнира в Прага"}
{"url": "http://www.focus-news.net/news/2018/04/30/2516777/shumen-okrazhniyat-sad-varna-na-prokuraturata-deloto-sreshtu-chasten-sadeben-izpalnitel-za-prisvoyavane-na-nad-321-000-lv.html", "text": "Окръжният съд върна на прокуратурата делото срещу частен съдебен изпълнител за присвояване на над 321 000 лв. Това съобщиха от пресцентъра на Окръжен съд – Шумен. Състав на Окръжния съд председателстван от съдия Румяна Райкова след почти четири часово разпоредително заседание прекрати съдебното производство по НОХД № 83/2018г. и върна делото на прокуратурата заради пропуски в разследването и наличието на пороци в обвинителния акт, които са съществени и нарушават правото на защита на подсъдимия.\r\nДелото бе внесено в Окръжен съд – Шумен в края на месец февруари и се съдържа в 91 тома. Подсъдим по делото е ЧСИ Асен Тонев. Той бе предаден на съд за длъжностно присвояване в особено големи размери – 321 109.89 лв, както и за избягване установяването и укриване на данъчни задължения. \r\nОпределението за прекратяване на съдебното производство и връщане на делото на фазата на досъдебното производство подлежи на протестиране и обжалване.", "date": "2018.04.30", "title": "Шумен: Окръжният съд върна на прокуратурата делото срещу частен съдебен изпълнител за присвояване на над 321 000 лв."}
{"url": "http://www.focus-news.net/news/2018/04/30/2516779/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. От Областно пътно управление съобщиха за Радио „Фокус“ – Велико Търново, че срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е ясно и слънчево. Настилките сухи. В региона няма регистрирани тежки инциденти през изминалото денонощие. Пътната обстановка към този час е спокойна. Отворен за движение е Проходът на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април.\r\nЛуиза ТРАНЧЕВА", "date": "2018.04.30", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/04/30/2516782/aktsenti-v-sutreshniya-blok-dobro-utro-balgariya-na-radio-fokus-na-1-may.html", "text": "Конференция на тема: „Потребителското право и политика за защита на потребителите днес. Можем ли да се справим по-добре?“ се проведе през вчерашния ден. Събитието беше част от мероприятията, организирани в рамките на българското европредседателство и беше посветено на новия законодателен пакет на Европейската комисия „Нова сделка с потребителите“. Кога можем да очакваме конкретни действия и какво ще се изразяват новите промени? Отговорите на тези и още въпроси ще потърсим в сутрешния блок „Добро утро, България“ на Радио „Фокус“ от председателя на Комисията за защита на потребителите Димитър Маргаритов. На 1 май с депутата от БСП Христо Проданов ще разговаряме за цената на труд и условията, в които е поставен българският работник, за значението на 1 май и за перспективите пред трудещите се. 1 май е и датата, избрана от Левицата за организирането на протест срещу корупцията и бедността у нас. Повече за възможните алтернативи в минутите на сутрешния блок. Ще насочим вниманието ви и към новостите в хирургията и по-специално ендоскопското лечение - неговите ползи и разпространение сред родни лечебни заведения, а повече ще научим от д-р Елена Бангеева, акушер-гинеколог в ПСАГБ „Св. София“. В минутите след 9.00 часа Тони Михайлов от Радио „Фокус“ - Пловдив ще ни разкаже за пещерата „Добростански бисер”, която официално ще бъде открита за посетители. Колегата Янислава Кръстева от Радио „Фокус“ – Бургас пък ни разкрие част от магичната сила на странджанската песен. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.04.30", "title": "Акценти в сутрешния блок „Добро утро, България“ на Радио „Фокус“ на 1 май"}
{"url": "http://www.focus-news.net/news/2018/04/30/2516769/ivitsa-dachich-ako-harvatiya-iska-diplomaticheska-voyna-shte-ya-poluchi.html", "text": "Сръбският външен министър Ивица Дачич заяви, че политиката на Сърбия към Хърватия в бъдеще ще се основава на принципа на реципрочността. Той отбеляза, че Белград ще отговори със същата сила, ако Загреб реши да оттегли своя посланик, предава македонската електронна медия  „Макфакс“.\r\n„Надявам се, че ще надделее разумът и че ще продължим по пътя на добросъседството и  сътрудничество, по пътеката, която прокараха президентите Колинда Грабар-Китарович и Александър Вучич. Но ако някой иска дипломатическа война, тогава ще има дипломатическа война“, заяви Дачич\r\nСръбският дипломат изтъкна, че хърватите са обявили за нежелано лице сръбският министър на отбраната Александър Вулин, и че Белград е отвърнал със същото на принципа на реципрочността. Според Дачич реципрочността е майка на дипломацията, както и че по подобен начин действат и американският и руският президент Доналд Тръмп и Владимир Путин. Виктор Турмаков", "date": "2018.04.30", "title": "Ивица Дачич: Ако Хърватия иска дипломатическа война, ще я получи"}
{"url": "http://www.focus-news.net/news/2018/04/30/2516780/kazanlak-v-detska-gradina-slaveyche-be-postaveno-nachaloto-na-nov-proekt-svarzan-s-ekologichnoto-vazpitanie-na-detsata.html", "text": "В детска градина „Славейче“ в Казанлък бе поставено началото на нов проект, свързан с екологичното възпитание на децата, това каза за Радио „Фокус“ директорът на детското заведение Петя Георгиева. Проектът ще бъде финансиран от Предприятието за управление на дейности по опазване на околната среда към Министерство на околната среда и водите. Идеята е да бъде направен екокът, в който децата от втора до четвърта група ще могат да засаждат луковични растения, предимно цветя, във всички сезони с помощта на учители и родители. А в стария неупотребяван басейн в двора на градината, който с годините е вече полуразрушен, ще бъде направена площадка, на която ще играят децата от яслената група. “Играейки, те ще могат и да гледат онова, което извършват техните по–големи каки и батковци в къта, който се намира в непосредствена близост до този басейн“, поясни Петя Георгиева.\r\nГеоргиева каза още, че изпълнението на този проект е и в контекста на Закона за предучилищно и училищно образование, където има отделен и държавен образователен стандарт, който касае екологичното, здравното и гражданското образование на децата. Директорът на детското заведение поясни, че възпитанието на децата в дух на опазване на околната среда и воденето на природосъобразен начин на живот са традиционни за работата на екипа на ДГ „Славейче“. В този смисъл тя обърна внимание на едно от последните проведени занятия на децата, свързано отново с екологичното възпитание. „Те получиха познание за това, как да събират отпадъци разделно и защо е необходимо да се прави това. По повод Деня на земята в двора на детската градина бяха засадени дръвчета, а темата намери отражение и върху рисунките на децата, почистен беше и районът на градината от отпадъци. Това са традиционни дейности и те не са непременно по някакъв повод, провеждат се ежемесечно“, коментира тя.\r\nГеоргиева обърна внимание и на факта, че основен партньор на учителския екип в детската градина в изпълнението на проекти, а и в ежедневното възпитание на децата са родителите.\r\nСлавяна ГАЙДАРОВА", "date": "2018.04.30", "title": "Казанлък: В детска градина „Славейче“ бе поставено началото на нов проект, свързан с екологичното възпитание на децата"}
{"url": "http://www.focus-news.net/news/2018/04/30/2516778/inzh-stoyan-sarov-severoiztochno-darzhavno-predpriyatie-nad-233-km-mineralizovani-ivitsi-shte-badat-opresneni-vav-varnenska-oblast.html", "text": "Служителите на всички 13 горски и 5 ловни стопанства към Североизточно държавно предприятие са снабдени с необходимите им ранцеви пръскачки за гасене на пожари, както и с моторни триони, ръчни инструменти като кирки, лопати, мотики и др. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен, във връзка с обявяването на пожароопасния сезон в област Варна. „Безопасността на колегите ни е безспорен приоритет, затова периодично се провеждат инструктажи и обучения с цел максимална подготовка на всички служители, които участват в потушаването на горски пожари. Ежегодно изграждаме нови и поддържаме съществуващите минерализовани ивици. Както е добре известно, те помагат за локализирането на горските пожари и по-бързото им потушаване“, отбеляза инж. Стоян Саров. По думите му тази година във Варненска област ще бъдат опреснени над 233 км минерализовани ивици. Това включва 15,2 км ивици в обхвата на ДГС „Варна”, 29 км – в ДГС „Суворово”, 48 км – в ДГС „Цонево”, 51 км – в ДГС „Провадия”, 90 км – в ДЛС „Шерба”.\r\nМарияна ВАЛЕНТИНОВА", "date": "2018.04.30", "title": "Инж. Стоян Саров, Североизточно държавно предприятие: Над 233 км минерализовани ивици ще бъдат опреснени във Варненска област"}
{"url": "http://www.focus-news.net/news/2018/04/30/2516781/daily-sabah-spored-generalniya-sekretar-na-nato-e-dostatachno-da-poglednesh-na-kartata-za-da-razberesh-vazhnostta-na-turtsiya.html", "text": "Генералният секретар на НАТО Йенс Столтенберг заяви, че е необходимо просто да се погледне картата, за да се разбере стратегическата важност на Турция за Алианса, пише  Daily Sabah.\r\n„Турция е ценен съюзник и е важна за нашата обща отбрана“, заяви Столтенберг, добавяйки, че страната е особено важна, защото предоставя инфраструктура за глобалната борба срещу тероризма. Той подчерта, че Турция е неделима част от НАТО и решенията на блока и неговите операции и мисии се извършват и от нея.\r\nСтолтенберг отбеляза, че Турция се намира в стратегически регион до съседи като Ирак и Сирия, където присъстват групи, които са заплаха за страните от НАТО.  Виктор Турмаков", "date": "2018.04.30", "title": "Daily Sabah: Според генералния секретар на НАТО е достатъчно да погледнеш на картата, за да разбереш важността на Турция"}
{"url": "http://www.focus-news.net/news/2018/04/30/2516783/pregled-na-mezhdunarodnite-novini-do-18-chasa-agentsiya-fokus.html", "text": "Саджид Джавид е назначен за министър на вътрешните работи на Великобритания в понеделник, след като Амбър Руд подаде оставка заради това, че „неволно е подвела“ парламента за нарочени за депортация нелегални имигранти.\r\nКабинетът на министър-председателя Тереза Мей обяви назначението чрез съобщение. Преди това Джавид беше министър на общините.\r\n*** Премиерът на Косово Рамуш Харадинай заяви пред испанското издание El Pais, че „Косово никога няма да признае независимостта на Каталуния“.\r\nХарадинай е заявил също, че „Косово и Каталуния нямат нищо общо“, като е добавил, че „аналогията е нонсенс, тъй като Косово е създадена при разпадането на Югославия и кървавите сблъсъци на принципа всеки срещу всеки, докато гражданските и политическите права в Испания се уважават“.\r\nКосовският премиер е посочил, че очаква „Испания да приеме Косово като член на Европейския съюз“ и е уверил, че за него „ще е чест да поздрави (премиерът на Испания Мариано) Рахой, защото ще имаме да много за обсъждане, например икономиката, или културното сътрудничество“.\r\n„Б-92“ припомня, че според по-раншни съобщения Рахой е обявил, че е готов да пропусне предстоящата среща на върха ЕС – Западни Балкани в София, за да не трябва да си прави снимка с лидерите на Прищина и че няма да постави подписа си под една и съща декларация с тях.\r\n***  Сръбският външен министър Ивица Дачич заяви, че политиката на Сърбия към Хърватия в бъдеще ще се основава на принципа на реципрочността. Той отбеляза, че Белград ще отговори със същата сила, ако Загреб реши да оттегли своя посланик.\r\n„Надявам се, че ще надделее разумът и че ще продължим по пътя на добросъседството и  сътрудничество, по пътеката, която прокараха президентите Колинда Грабар-Китарович и Александър Вучич. Но ако някой иска дипломатическа война, тогава ще има дипломатическа война“, заяви Дачич\r\nСръбският дипломат изтъкна, че хърватите са обявили за нежелано лице сръбският министър на отбраната Александър Вулин, и че Белград е отвърнал със същото на принципа на реципрочността. Според Дачич реципрочността е майка на дипломацията, както и че по подобен начин действат и американският и руският президент Доналд Тръмп и Владимир Путин.\r\n***Върховният водач на Иран Аятолах Али Хаменей в понеделник нападна САЩ, един ден, след като новият държавен секретар Майк Помпео беше на посещение в Саудитска Арабия и обвини Вашингтон, че се опитва да предизвика нова „регионална криза“, провокирайки своя съюзник Рияд да влезе в конфронтация с Техеран, предава Reuters.\r\nВ коментар, излъчен по държавната иранска телевизия, Хаменей отново повтори призива към САЩ да напуснат Бл;изкия Изток, който определи като дом на Иран и предупреди, че всяка сила, която се опита да предизвика Техеран, ще бъде победена.\r\n„Един от начините да се противопоставят на Иран е като провокират неопитните управници в региона“, заяви Аятолахът,  очевидно визирайки 32-годишният престолонаследник на Саудитската корона принц Мохамед Бин Салман.\r\n„Американците се опитват да провокират Саудитска Арабия срещу Техеран. Тяхната цел е да създадат нови регионални кризи... да накарат мюсюлмани да се бият срещу мюсюлмани“, заяви Хаменей и продължи:\r\n„Ако тези правителства станат по-мъдри, те няма да се конфронтират с Иран. Ако се конфронтират с Иран, те ще бъдат разгромени“.\r\nКоментарите на Върховния водач дойдоха един ден след срещата между Помпео и краля на Саудитска Арабия Салман в Рияд. Държавният секретар заяви, че САЩ са много загрижени от „дестабилизиращите и зловредни действия“ на Техеран в Близкия Изток.\r\nКакто изглежда, коментира американската агенция, в отговор на тези думи, Хаменей увери, че Иран няма намерение да ограничава влиянието си в региона на Близкия Изток.\r\n„Американците са тези, които трябва да напуснат... Близкият Изток, Западна Азия и Персийския залив са наш дом“, подчерта той.\r\nReuters припомня, че Техеран и Рияд отдавна са вкопчени в прокси война, съревновавайки се за регионално лидерство от Ирак, през Сирия и Ливан до Йемен. Президентът на САЩ е твърдо на страната на Саудитска Арабия в усилията за сдържане на влиянието на Иран.\r\n*** Агресивните действия на някои Западни страни срещу Сирия само ще усилят решимостта на сирийците да отстояват суверенитета на своята страна.\r\nСпоред неговите думи, скорошните атаки „само ще усилят решимостта на сирийците да отстояват националния суверенитет и правото да решават сами своето бъдеще“. Сирийският лидер е провел преговори в Дамаск с председателя на комисията по национална сигурност и външна политика на иранския меджлис (парламент) Алаеддин Боруджери.\r\nСлед нейния край, страните са потвърдили „стремежа на Сирия и Ирак към укрепване на двустранното стратегическо сътрудничество“.\r\nСпоред информацията на агенцията, Боруджери е заявил, по време на срещата с Асад, че „заговорът на САЩ и техните съюзници и регионални пособници е претърпял поражение в Сирия“. Според неговите думи , „това се е случило благодарение на издържливостта на съпротивителните сили и разгрома на терористите. Президентът на Русия Владимир Путин и френския му колега Еманюел Макрон призоваха в понеделник за „стриктно съблюдаване“ на иранската ядрена сделка, докато президентът на САЩ Доналд Тръмп все още обмисля дали да излезе от споразумението.\r\n„Президентите на Русия и Франция се изказаха в полза на Плана (Съвместният всеобхватен  план за действие за иранската ядрена програма) и неговото стриктно съблюдаване“, заявиха от Кремъл. Съобщението е публикувано, след като Макрон се е обадил на Путин, за да го информира за разговорите си с Тръмп в Белия Дом.\r\n***  Президентът на САЩ Доналд Тръмп обмисля дали потенциалната среща с лидера на Северна Корея Ким Чен-ун да не се проведе в Демилитаризираната зона, която разделя двете Корея.\r\n„Обмисляме редица държави за срещата, но няма ли Къщата на мира на границата между Северна и Южна Корея да бъде по представително, важно и трайно място отколкото някоя трета страна? Просто питам“, написа Тръмп на профила си в социалната мрежа „Туитър“.\r\nТръмп по-рано заяви, че в момента се уточнява къде ще се срещне с Ким Чен-ун. Очаква се срещата да се проведе в края на май или в началото на юни. \r\n***", "date": "2018.04.30", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/30/2516786/kazanlak-detska-gradina-slaveyche-shte-bade-domakin-na-mezhdunarodna-partnyorska-sreshta-po-proekta-igraya-ucheyki-ucha-igraeyki.html", "text": "Детска градина „Славейче“ ще бъде домакин на международна партньорска среща по проекта „Играя учейки, уча играейки“, която ще се проведе в Казанлък от 5 до 9 юни, каза за Радио „Фокус“ директорът на градината Петя Георгиева. Тя поясни, че в рамките на три дни подред представители на партньорските страни – Гърция, Испания, Италия, Унгария и Португалия, ще бъдат показани спортни игри на децата от трета и четвърта групи на „Славейче“ заедно с техните родители. „Избрахме да работим по този проект, защото той е изключително важен за нас. Установяваме, че децата забравят или по-точно не знаят какво е това да играят. Все по-често са с таблетите, компютрите и телефоните и все по-малко практически играят“, каза Петя Георгиева. Тя цитира данни от последни изследвания, според които българите сме на едно от последните места по възможности за работа в екип. А според педагозите играта в детската градина е началото на работата в екип.\r\nВ момента се разработва електронна книга, в която са описани малко известни игри, нетрадиционни от всички страни – участнички в проекта, който се изпълнява по програма „Еразъм +“. Книгата, която ще бъде издадена и в хартиен вариант, е един от крайните продукти на този проект. Вече са изработени кукли и играчки, свързани с бита и традициите на държавите – участнички, проектът има вече и своя песен. \r\nДо момента са проведени една работна среща и един тренинг свързан с играта и възможностите на децата с дислексия.\r\nПроектът трябва да приключи през месец септември 2019 година.\r\nСлавяна ГАЙДАРОВА", "date": "2018.04.30", "title": "Казанлък: Детска градина „Славейче“ ще бъде домакин на международна партньорска среща по проекта „Играя учейки, уча играейки“"}
{"url": "http://www.focus-news.net/news/2018/04/30/2516785/the-greek-observer-spored-gratskata-partiya-nova-demokratsiya-falshifitsiraneto-na-istoriyata-ot-turtsiya-samo-vloshava-dvustrannite-otnosheniya.html", "text": "Според основната гръцка опозиционна партия „Нова Демокрация“ провокативните фалшификации на историята от страна на турския президент Реджеп Тайип Ердоган единствено подкопават отношенията между двете държави и народи, предава  The Greek Observer.\r\nПартията отбелязва, че предизборният период в Турция не може да бъде извинение за напълно неприемливи позиции.\r\n„Историята, при всички случаи, е определила дългосрочния курс и поведение на Турция и Гърция. Това няма да се промени“, пише в официално заявление на опозиционната партия. Виктор Турмаков", "date": "2018.04.30", "title": "The Greek Observer: Според гръцката партия „Нова Демокрация“ фалшифицирането на историята от Турция само влошава двустранните отношения"}
{"url": "http://www.focus-news.net/news/2018/04/30/2516788/milena-yarmova-riosv-burgas-nesluchayno-atanasovsko-ezero-e-narecheno-ptichiya-ray-na-balgariya-ima-333-vida-ptitsi-ot-409-vida-na-teritoriyata-na-tsyalata-strana.html", "text": "Неслучайно Атанасовско езеро е наречено птичия рай на България. Там има 333 вида птици от 409 вида на територията на цялата страна. Това каза за Радио “Фокус” - Бургас Милена Ярмова, главен експерт в Регионална инспекция по околната среда и водите.\r\nПо думите ѝ най-интересните защитени видове, които се срещат в Бургаски регион, са къдроглавият пеликан, белият ангъч, саблеклюнът, кокилобегачът, различни видове рибарки и чайки.\r\n„Голямото  разнообразие на птици при нас се дължи на факта, че Черноморското крайбрежие се намира на прелетния път на птиците. Виа Понтика  е вторият по големина прелетен път в Европа. Важен фактор е и на големият брой влажни зони, които имаме около Бургас. Езерото е много важно място при миграция, зимуване или размножаване на тези защитени видове птици. С голямо орнитологично богатство се характеризират и езерото Вая, Поморийско езеро, защитена местност „Пода“ и резерват „Ропотамо“, каза още Ярмова.\r\nНа територията на цялата страна са защитени и са обявени група растения и животни, които са включени в Приложение 3 в Закона за биологичното разнообразие. Забранява се тяхното умишлено убиване, улавяне, преследване, обезпокояване, както и търговия, притежаване, изнасяне извън граница, размяна и предлагане за продажба.\r\nВеселина НИКОЛОВА", "date": "2018.04.30", "title": "Милена Ярмова, РИОСВ - Бургас: Неслучайно Атанасовско езеро е наречено птичия рай на България - има 333 вида птици от 409 вида на територията на цялата страна"}
{"url": "http://www.focus-news.net/news/2018/04/30/2516787/politico-dvizhenie-pet-zvezdi-prizovava-kam-novi-izbori-v-italiya.html", "text": "Председателят на най-голямата партия в Италия Движение „Пет звезди“ Луиджи ди Майо призова да се свикат нови избори през юни, за да се разбие безизходицата в преговорите за формиране на ново правителство, предава  Politico.\r\n„В момента, за мен няма друго решение“, заяви Ди Майо. Той обвини лявоцентристката Демократическа партия и крайнодясната „Лига“, че отказват да си сътрудничат с неговото движение, което спечели най-много гласове на изборите на 4 март.\r\n„Трябва да се върнем на урните колкото се може по-скоро. Партиите се страхуват от промяна, тогава нека гражданите изберат“, допълни политикът. Той призова водача на „Лигата“ Матео Салвини също да поиска нови избори.\r\nСлед изборите през март нито една партия или коалиция не получи достатъчно гласове, за да формира правителство. На свой ред президентът на Италия Серджо Матарела, който в момента води преговорите между партиите за формиране на правителство заяви, че изборите през юни ще бъдат невъзможни.  Виктор Турмаков", "date": "2018.04.30", "title": "Politico: Движение „Пет звезди“ призовава към нови избори в Италия"}
{"url": "http://www.focus-news.net/news/2018/04/30/2516793/reuters-26-dushi-vklyuchitelno-devet-zhurnalisti-sa-zaginali-pri-dvoen-vzriv-v-kabul.html", "text": "При два взрива в столицата на Афганистан са загинали най-малко 26 души, включително и девет журналисти, пристигнали да докладват първия взрив и които, са били нападнати от камикадзе, предава  Reuters.\r\n„Подобни атаки причиняват невероятно човешко страдание на Афганиста. Още повече съм възмутен от това, че атаката е целяла специално журналисти“, заяви представителят на ООН в Афганистан Тадамичи Ямамото.\r\nСлед взрив в афганистанската столица на мястото на инцидента се събират международни журналисти. Според прессекретаря на МВР на страната Наджиб Даниш терорист-камикадзе се приближава до събралите се репортери, представящ се като журналист и се самовзривява. „Той е показал прескарта и е застанал край журналистите преди да се взриви“, заяви Даниш.\r\nОсем от загиналите журналисти са от местни медии. Агенция „Франс Прес“ съобщава, че главният ѝ афганистански фотограф Шах Марай е убит. Фотограф на „Ройтерс“ също е бил ранен от шрапнел.\r\nРанени са 49 души. Ислямска държава е поела отговорност за нападението.  Виктор Турмаков", "date": "2018.04.30", "title": "Reuters: 26 души, включително девет журналисти, са загинали при двоен взрив в Кабул"}
{"url": "http://www.focus-news.net/news/2018/04/30/2516770/delyan-dobrev-gerb-zakonat-na-korneliya-ninova-nyamashe-nishto-obshto-s-kachestvoto-na-hranite-vnesoh-redaktsiya-na-vsichki-neyni-tekstove-na-parvo-chetene.html", "text": "Законът на Корнелия Нинова нямаше нищо общо с качеството на храните, внесох редакция на всички нейни текстове на първо четене. Това написа в своята страница в социалната мрежа Facebook народният представител и председател на Енергийната комисия Делян Добрев. Цялото съобщение гласи: \"По повод опита на Корнелия Нинова от днес да се изяви като спасител на нацията и борец срещу палмовото масло се почувствах длъжен да защитя истината. Законът на Корнелия нямаше нищо общо с качеството на храните. Аз внесох редакция на всички нейни текстове от първо четене и тя разгорещено защитаваше от трибуната моите предложения на второ четене, все едно са нейни. Текстовете обаче бяха за защита на българските производители, а не за палмовото масло или други подобни съставки... Законът остана докрай с вносител Корнелия Нинова и група народни представители, приет от НС и това може лесно да се провери...\r\nP.S. Благородно пропускам факта, че в своя пост във фб тя самата си противоречи. Няма как един закон да е върнат от Плевнелиев без да е приет преди това от НС. И отново в интерес на истината, въпреки връщането от президента, законът бе повторно гласуван и окончателно приет от Народното събрание.\"", "date": "2018.04.30", "title": "Делян Добрев, ГЕРБ: Законът на Корнелия Нинова нямаше нищо общо с качеството на храните, внесох редакция на всички нейни текстове на първо четене"}
{"url": "http://www.focus-news.net/news/2018/04/30/2516789/api-vazstanoveno-e-dvizhenieto-po-pat-ii-73-veselinovo-rish-v-rayona-na-razklona-za-rish.html", "text": "Възстановено е движението по път II-73 Веселиново - Риш в района на разклона за Риш, съобщиха от пресцентъра на Агенция \"Пътна инфраструктура\".", "date": "2018.04.30", "title": "АПИ: Възстановено е движението по път II-73 Веселиново - Риш в района на разклона за Риш"}
{"url": "http://www.focus-news.net/news/2018/04/30/2516790/sliven-opasnost-ot-padashti-kamani-ima-po-patya-sliven-ichera-gradets.html", "text": "Опасност от падащи камъни има по пътя Сливен – Ичера – Градец , съобщиха от Областно пътно управление - Сливен.\r\nЗатворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства.\r\nИнтензивно е движението по пътищата в област Сливен. Няма въведени ограничения за пътуващите. Пътните настилки са сухи и нормално проходими.", "date": "2018.04.30", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/04/30/2516791/ruskie-v-afini-turskiyat-ofitser-koyto-naskoro-be-osvoboden-ot-gratskiya-sad-shte-bade-ohranyavan-ot-spetsialni-chasti-snayperisti-i-politsiya.html", "text": "Правителството на Гърция се опасява от отвличането на турския военнослужещ, който наскоро бе освободен от затвор и е приело план за противодействие на турските специални служби, предава „Руские в Афини“.\r\nПрез 1999 г. турските специални части проведоха успешна специална операция по отвличането на лидера на кюрдската опозиция Абдула Йоджалан в Кения. Специалните служби на Гърция предполагат, че след като не успя по дипломатически път, турският президент Реджеп Тайип Ердоган може да даде заповед за силовото отвличане на турския военен Сюлейман Йозкайнакчи, който наскоро бе освободен от ареста.\r\nВзето е решение за повишаването на мерките за охраната му, за което около сградата в предградията на Атина, където се намира той, ще бъде разгърната специална охрана. Входът, и улиците около сградата, като и покривът ѝ ще бъдат патрулирани от специалните части на полицията и от сътрудници на специалните служби, армейски части, а по близките сгради ще бъдат разположени снайперисти.\r\nСмята се, че ситуацията може да се усложни, ако в близко време бъдат освободени и другите турски военни, избягали в Гърция след неуспешния опит за преврат от юли 2016 г.  Те могат да бъдат освободени при изтичането на срока на тяхното административно задържане в края на април и в началото на май. Виктор Турмаков", "date": "2018.04.30", "title": "„Руские в Афини“: Турският офицер, който наскоро бе освободен от гръцкия съд, ще бъде охраняван от специални части, снайперисти и полиция"}
{"url": "http://www.focus-news.net/news/2018/04/30/2516794/shumen-novoizgradenata-polivna-sistema-po-ul-vasil-drumev-v-grada-ne-mozhe-da-bade-izpolzvana-zaradi-vandalska-krazhba.html", "text": "Новоизградената поливна система по ул. „Васил Друмев“ в Шумен не може да бъде използвана заради вандалска кражба, предаде репортер на Радио „Фокус“ - Шумен. Тя трябва да бъде ремонтирана броени дни след поставянето ѝ, тъй като вече са откраднати няколко елемента, стана ясно  по време на приемния ден на кмета на Шумен Любомир Христов. Днес започна засаждането на нови дървета в зелената зона на ул. „Васил Друмев“, след като бяха премахнати няколко стари ясена. \"Сега те ще бъдат поливани на ръка с вода от бидони, докато поливната система не бъде възстановена\", посочи Елка Димитрова от общинското предприятие „Обредни  дейности“. По думите ѝ за дърво ще са необходими около 20-25 литра вода. В зелената зона по улицата днес бяха засадени пет дървета от вида кълбовиден шестил. Те са  едроразмерни, с височина над два метра. Между тях са засадени шест броя туи, има още по две 2 кълбовидни туи глобоза, както и по шест броя от многогодишното растение хойхера. „Ние няма как да опазим фиданките, гражданите трябва сами да ги пазят, защото това са техните пари“, отбеляза Елка Димитрова.\r\nИвелина ИВАНОВА", "date": "2018.04.30", "title": "Шумен: Новоизградената поливна система по ул. „Васил Друмев“ в града не може да бъде използвана заради вандалска кражба"}
{"url": "http://www.focus-news.net/news/2018/04/30/2516792/nimh-utre-shte-bade-predimno-slanchevo-sledobed-na-otdelni-mesta-v-zapadna-balgariya-shte-ima-kratkotrayni-valezhi-s-gramotevitsi.html", "text": "Утре ще се задържи предимно слънчево. В следобедните часове отново ще се развива купеста облачност, значителна над планинските райони в Западна България, но само на отделни места ще има и краткотрайни валежи с гръмотевици. Ще духа слаб до умерен вятър от изток-североизток. Температурите в източните райони ще се задържат по-ниски, но в останалата част от страната дневните ще достигат 25° - 30°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).\r\nПо Черноморието сутринта на места ще има ниска облачност или мъгла, които по-късно през деня ще се разсейват и ще се установи предимно слънчево време. Ще духа до умерен вятър от изток-североизток. Максималните температури ще са 17°-21°. Температурата на морската вода е 15°-18°. Вълнението на морето ще бъде 2 бала.\r\nНад планините ще бъде предимно слънчево. В следобедните часове ще се развива купеста и купесто-дъждовна облачност и в масивите в Западна България ще превали и прегърми. Ще духа до умерен вятър от югоизток, в планините в източната половина на страната от североизток. Максималната температура на височина 1200 метра ще е около 19°, на 2000 метра – около 12°.\r\nИ през следващите дни до края на работната седмица ще се задържи предимно слънчево и в по-голямата част от страната без съществени валежи. В следобедните часове ще се развива купеста облачност, значителна над планинските райони в Западна България. На отделни места там ще има и краткотрайни превалявания с гръмотевици. Вятърът ще остане от изток-югоизток, слаб до умерен. Температурите в източните райони ще се задържат по-ниски, но в останалата част от страната дневните ще достигат 25° - 30°. Към петък вятърът временно ще стане южен и температурите ще се повишат с още градус-два, но на повече места ще има условия за превалявания.", "date": "2018.04.30", "title": "НИМХ: Утре ще бъде предимно слънчево, следобед на отделни места в Западна България ще има краткотрайни валежи с гръмотевици"}
{"url": "http://www.focus-news.net/news/2018/04/30/2516795/predstoyashti-sabitiya-v-stranata-za-1-may-agentsiya-fokus.html", "text": "***\r\nОт 11.00 часа председателят на парламента Цвета Караянчева ще поднесе цветя на гроба на Тодор Каблешков в двора на църквата „Успение Богородично“ в Копривщица. Тържественото честване ще започне в 11.30 часа пред Паметника-костница в града. Цвета Караянчева ще произнесе слово по повод 142-годишнината от Априлската епопея. Поднесени ще бъдат венци и цветя. На заслужили копривщенци ще бъдат връчени почетни плакети. \r\n***\r\nОт 20.20 часа председателят на Народното събрание ще участва в тържествената заря-проверка в Панагюрище по случай годишнината от Априлската епопея. Цвета Караянчева ще приеме почетния караул и ще произнесе слово.\r\n***\r\nОт 10.30 часа пред Националния дворец на културата (НДК) представители на КНСБ и Младежки форум 21 организират мобилен синдикален информационен център. На място освен полезни материали, всеки може да получи и безплатна трудово-правна консултация от експертите на КНСБ.\r\n***\r\nОт 10.30 часа в Рапортната зала на хирурзите в УМБАЛСМ „Н. И. Пирогов“ деца от Троян ще дарят специална апаратура за малките пациенти на лечебното заведение. \r\n***\r\nОт 11.00 часа от пл. „Света Неделя“ започва организирано от КТ „Подкрепа“ празнично шествие по повод 1 май – Деня на труда. То ще се придвижи до музея „Земята и хората“, където от 12.30 часа започва концерт на „Рок за труда“. \r\n***\r\nОт 11.00 часа, пред паметника на Незнайния войн (площад „Александър Невски”) ще започне събирането на участниците в организирания от БСП протест с искане за достойни доходи. Протестното шествие ще мине по маршрута пл. „Ал. Невски” – ул. „Г. С. Раковски” – бул. „Дондуков” – пл. „Независимост” (пред Министерски съвет). В 12.00 часа е началото на митинга.\r\n***\r\nОт 11.00 часа ще се състои официално откриване на пещерата „Добростански бисер“ като нова туристическа атракция в общината. \r\n***\r\nОт 10.00 до 20.00 часа на ул. „Александровска“ до Районен съд - Бургас (зад паметника \"Альоша\") ще се проведе пролетен фест „Фермери и творци“.\r\n***\r\nМинистърът на регионалното развитие и благоустройството Николай Нанков ще инспектира изпълнението на инфраструктурни обекти в Бургас. \r\nВ 11.00 часа на мястото на ремонта – дясното платно след п.в.Ветрен в посока Бургас, той ще се запознае с рехабилитацията на магистрала „Тракия“ в участъка Бургас – кв. Ветрен. След това министър Нанков ще провери напредъка по изграждане на четирилентово трасе на пътя Бургас - Слънчев бряг. В рамките на посещението си в Бургас министър Нанков ще инспектира реализирането на обекти, финансирани от ОПРР.\r\n*** \r\nНа Таблата пред Факултета по изобразително изкуство ще бъде подредена Изложба по повод Националния събор на овцевъдите.\r\n***\r\nОт 10.00 часа в голямата зала на ХГ „Иван Фунев“ ще се проведе паметна фотоизложба за наводнението във Враца на 1 май 1966 година. \r\n***\r\nОт 11.00 часа пред Народно читалище „Развитие 1869“ ще се проведе концерт на духовия оркестър при читалището. \r\n***\r\nОт 11.00 часа заместник-кметовете на Община Видин инж.  Цветан Асенов и Венци Пасков, заедно със секретаря на Общината Иванела Андреева ще присъстват на туристически празник в местността Божурица. \r\n***\r\nОт 08.30 часа пред сградата на Община Каварна ще бъдат раздавани чували и ръкавици на желаещите да се включат в общоградското почистване.\r\n*** \r\nНа 1 май от 10.30 часа започва Литийното шествие от Историческия музей в Панагюрище до централния площад \"20 април\". Ритуалът по издигане на националното знаме на Република България е в 10.45 часа, а в 11.00 часа е заупокойната панихида за загиналите в Априлското въстание. В 11.30 часа на Национален мемориален комплекс „Априлци“ ще започне Военно-историческа възстановка „Мъжество и саможертва – Панагюрище 1876“, с участието на Национално дружество „Традиция“. \r\n***\r\nОт 18.30 часа жителите на село Попинци ще проведат мирен протест срещу проучването и разработването на площ „Борова могила“ от страна на „Асарел-Медет“ АД в община Панагюрище и община Стрелча, област Пазарджик.\r\n***\r\nОт 20.00 часа в Църногорския манастир „Свети Безсребреници Козма и Дамян“ над брезнишкото село Гигинци ще започне Всенощното бдение в чест на Пресвета Богородица Всецарица. \r\n***\r\nОт 14.00 часа на Русенския хиподрум ще се проведе изпитанието по Обездка, което е част от провеждащия се Национален турнир по Всестранна езда. \r\n***\r\nОт 18.00 часа в зала „Петър Стайков” ще бъде открита изложба с  творби на доц. д-р Кирил Божков, преподавател в катедра „Живопис” на Националната художествена галерия „Николай Павлович”.", "date": "2018.04.30", "title": "Предстоящи събития в страната за 1 май (Агенция „Фокус“)"}
{"url": "http://www.focus-news.net/news/2018/04/30/2516784/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.04.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“"}
{"url": "http://www.focus-news.net/news/2018/04/30/2516796/plyus-info-makedoniya-pri-pozhar-izgorya-nay-golemiyat-mesokombinat-v-cherna-gora.html", "text": "Тази сутрин пожар разруши най-големия месокомбинат в Черна гора. Няма пострадали, предава скопският телевизионен канал  „Плюс Инфо“.\r\nПричината за пожара в град Биело Поле не е известна. При гасенето на пожара са участвали 11 автомобила.\r\n„В завода работят 600 души и унищожението му е силен удар за икономиката в тази част на страната“, смята кметът Петър Смолович, който очаква помощ от правителството. Милутин Симович, вицепремиер на Черна, заедно с няколко други министри, е пристигнал на място. Виктор Турмаков", "date": "2018.04.30", "title": "„Плюс Инфо“ (Македония): При пожар изгоря най-големият месокомбинат в Черна гора"}
{"url": "http://www.focus-news.net/news/2018/04/30/2516797/smolyan-dots-kiril-bozhkov-shte-predstavi-unikalna-izlozhba-v-kluba-na-deytsite-na-kulturata.html", "text": "Доцент д-р Кирил Божков, преподавател в катедра „Живопис” на Националната худажествена галерия „Николай Павлович” гостува за втори път в Смолян. На 1 май 2018 г., от 18.00 часа в зала „Петър Стайков” ще бъде открита изложба на негови творби. Ценителите на изящната живопис ще видят 60 платна, събрали в себе си светът на твореца, изобразен чрез цялата гама от цветове, тонове и теми. Това съобщиха от Клуба на дейците на културата в Смолян.\r\nБожков има над 60 самостоятелни и участие в 200 колективни изложби у нас и в чужбина. Той е „Рицар на четката” за 2012 г. Негови картини притежават Националната и Софийската градска художествена галерия, Народното събрание на Република България, частни галерии в Австрия, Англия, Белгия, Германия, Гърция, Египет, Италия, Ирландия, Кипър, Колумбия, Малайзия, Норвегия, Русия, САЩ, Сърбия, Чехия, Словения, Унгария, Франция, Холандия, Швейцария, Япония и др.\r\nОсвен на мащабните платна, изпълнени с изящество и красота, Божков е майстор още на портрета, на акварела и акта. От картините му лъха енергия, поетичност, топлота. Те им придават артистична виталност, която ни пренася в друго измерение на виртуалната реалност, при всички случаи по-интересна и въздействаща от реалната.", "date": "2018.04.30", "title": "Смолян: Доц. Кирил Божков ще представи уникална изложба в Клуба на дейците на културата"}
{"url": "http://www.focus-news.net/news/2018/04/30/2516773/delovaya-stolitsa-ukrayna-v-turtsiya-zayaviha-che-ne-se-boyat-ot-zaplahite-na-sasht-i-shte-kupyat-s-400-ot-rusiya.html", "text": "Турският министър на външните работи Мевлют Чавушоглу заяви, че страната му ще купи от Русия системи за противовъздушна отбрана С-400 въпреки заплахите на държавния департамент на САЩ, предава  Деловая Столица.\r\nМинистърът уточни, че договорът за покупката на руските комплекси на 2,5 милиарда долара е подписан през декември 2017 г. и не може да се преразгледа. Той отбеляза, че Русия „ускорява“ процеса с доставката по молба на Анкара.\r\n „Това е приключила сделка. А на Турция не ѝ действа подхода „ще въведем санкци, ако купите“. Турция не приема това“, допълни Чавушоглу. Той уточни, че Турция е готова да купи другото си въоръжение от страните от НАТО. Виктор Турмаков", "date": "2018.04.30", "title": "Деловая столица (Украйна): В Турция заявиха, че не се боят от заплахите на САЩ и ще купят С-400 от Русия"}
{"url": "http://www.focus-news.net/news/2018/04/30/2516798/the-hill-sasht-zakrivat-shtaba-na-suhopatnoto-si-komandvane-v-irak.html", "text": "Водената от САЩ коалиция срещу „Ислямска държава“ съобщи, че закрива щаба, който отговаря координирането на сухопътните операции в Ирак, „отбелязвайки края на големите операции срещу ислямистите в страната“, пише   The Hill.\r\nКомандването ще бъде слято с общото командване на операцията срещу „Ислямска държава“, което провежда и въздушни удари. „Това е символичен жест, почитащ упоритостта и жертвите на коалиционните ни партньори. Благодарение на успеха ни  ще  продължим подкрепата си под общото командване на коалицията“, заяви генерал-майор Уолтър Пият, бивш командващ на наземната операция.\r\nТова означава, че  ролята на коалицията „еволюира от подкрепата на наземните операции до трениране и развитие на самодостатъчността на иракските сили за сигурност“, пише в заявление на международната коалиция.\r\nИракският министър-председател Хайдер ал Абади обяви победата срещу „Ислямска държава“ през декември. Въпреки това операциите продължават по издирването на последните останки от терористичната групировка и предотвратяването на повторната ѝ поява.  Виктор Турмаков", "date": "2018.04.30", "title": "The Hill: САЩ закриват щаба на сухопътното си командване в Ирак"}
{"url": "http://www.focus-news.net/news/2018/04/30/2516799/otets-emiliyan-vse-poveche-vyarvashti-pristapvat-kam-hrama-s-molba-za-iztselenie.html", "text": "Все повече вярващи пристъпват към храма с молба за изцеление. Това каза за Радио „Фокус“ – Бургас отец Емилиян. “Много е важно хората да не забравят да благодарят на Бог за помощта. Още от времето на Христос, когато изцелил десет прокажени само един се върнал да благодари. Тогава Христос се възмутил, че останалите девет не са благодарили“, каза още той.\r\nПо думите му когато хората имат нужда от помощ при изпитания, отиват като последна надежда при Бога. “Има много случаи на изцерени православни християни, на които преди това и медицината не е могла да помогне. Това е чудото. Никой до момента не може да го обясни. Това е вярата“, каза още отецът.\r\nЯнислава КРЪСТЕВА", "date": "2018.04.30", "title": "Отец Емилиян: Все повече вярващи пристъпват към храма с молба за изцеление"}
{"url": "http://www.focus-news.net/news/2018/04/30/2516801/kyustendil-v-33-uchilishta-v-oblastta-sa-rabotili-inspektori-ot-detska-pedagogicheska-staya.html", "text": "В 33 училища в област Кюстендил са работили инспектори от „Детска педагогическа стая”. Това каза за  Радио „Фокус” – Кюстендил Ирена Ковачева, инспектор за борба с противообществените прояви на малолетни и непълнолетни лица в Областна дирекция на МВР – Кюстендил. По думите й става въпрос за национална програма, по която инспекторите работят. За миналата година са изнесени общо 247 беседи, включващи различни теми, съобразени с възрастта на децата. По тази програма работят служители на „Пътно полиция”, „Охранителна полиция” и „Териториална полиция”. „Освен това в областта бяха създадени детски полицейски управления. Обхванати са пет учебни заведения – на територията на всички районни управления, а в Кюстендил те са две. Идеята е децата забавлявайки се, да получат знания и умения за опазване на своя живот и този на приятелите им. Освен това децата се научават да съумеят да се справят с различни предизвикателства, да се запознаят със своите права и отговорности”, каза Ирена Ковачева. По думите й другият приоритет е децата да се научат да работят в екип, да са отговорни и толерантни.\r\nВенцеслав ИЛЧЕВ", "date": "2018.04.30", "title": "Кюстендил: В 33 училища в областта са работили инспектори от „Детска педагогическа стая”"}
{"url": "http://www.focus-news.net/news/2018/04/30/2516802/varna-zabranata-za-stroitelstvo-v-kurortite-vliza-v-sila-ot-15-may.html", "text": "От 15-ти май до 1 октомври се забранява извършването на всички видове строителни и монтажни работи на територията на комплексите „Златни пясъци“, Св. Св. Константин и Елена“, КК „Чайка“, КЗ „Прибой“, курортна зона – местност „Манастирски рид“ със заповед на кмета на Община Варна. Това съобщиха от пресцентъра на Общината. Спира се достъпът на тежка строителна механизация и на всякакви превозни средства, доставящи строителни материали в комплексите. Изключение се допуска за неотложно аварийно-ремонтни дейности, съгласно чл. 15 от Закона за устройство на черноморското крайбрежие /ЗУЧК/.\r\nВ периода от 1 до 14 май изнасянето на строителни отпадъци от строежите в комплексите ще се осъществява в часовете от 8.00 до 10.00 ч. и от 16.00 до 18.00 ч., като ще се осъществява по разрешения маршрут след издадено от Община Варна удостоверение за насочване на строителни отпадъци и изкопни земни маси от съответния обект.\r\nВ срок до 14  май възложителите и изпълнителите на незавършени строежи на територията на комплексите се задължават да предприемат необходимите мерки за ограждане и обезопасяване на строителните обекти, да демонтират временно поставените обслужващи обекти, които са извън границата на строителната площадка, както и да почистят и възстановят нарушените в резултат на строително-монтажните работи, тротоари и пътни настилки около строежите. Засегнатите от строителството зелени площи трябва да бъдат почистени от строителни отпадъци, обработени и засадени със съответния вид декоративна растителност. Дейността по изпълнението на настоящата заповед се осъществяват от „Общинска полиция“, съответното РПУ и районен кмет.\r\nЗа нарушаване на заповедта и на основание на чл. 23 във връзка с чл. 15 от ЗУКЧ, физическите лица ще се наказват с глоби от 1000 до 10 000 лева, а на едноличните търговци и на юридическите лица ще се налага имуществена санкция в размер от  10 000 лева до 50 000 лева.", "date": "2018.04.30", "title": "Варна: Забраната за строителство в курортите влиза в сила от 15 май"}
{"url": "http://www.focus-news.net/news/2018/04/30/2516800/afp-kamarata-na-lordovete-glasuva-pravoto-na-britanskiya-parlament-da-blokira-brekzit-ako-ne-bade-postignato-sporazumenie-za-nego.html", "text": "Камарата на лордовете на британския парламент гласува закон, даващ право на парламента да блокира правителството от напускане на ЕС без постигнато споразумение, предава  AFP.\r\nЛордовете гласуваха с 335 срещу 224 гласа за изменения в закона, който ще даде на депутатите последната дума по резултата от преговорите между Лондон и Брюксел, включително и оставането в ЕС, ако преговарящите страни не успеят да постигнат споразумение.  Виктор Турмаков", "date": "2018.04.30", "title": "AFP: Камарата на лордовете гласува правото на британския парламент да блокира Брекзит, ако не бъде постигнато споразумение за него"}
{"url": "http://www.focus-news.net/news/2018/04/30/2516809/predstoyashti-mezhdunarodni-sabitiya-za-1-may-agentsiya-fokus.html", "text": "Служителите на полската държавна авиолиния ЛОТ започват стачка.\r\n***  Лидерът на френската крайнодясна партия \"Национален Фронт\" Марин льо Пен и председателят на италианската партия \"Лигата\" ще проведат митинг под лозуга \"Европа на нациите и свободата\".\r\n*** Парламентът на Армения ще избере нов министър-председател в опит да потуши напрежението след седмици от масови протести на опозицията.\r\n*** Френският президент Еманюел Макрон ще посети Австралия, за да обсъди икономическите отношения и възможността за доставка на подводници.\r\n***", "date": "2018.04.30", "title": "Предстоящи международни събития за 1 май (Агенция \"Фокус\")"}
{"url": "http://www.focus-news.net/news/2018/04/30/2516806/reuters-turtsiya-shte-predstavi-paket-za-restrukturirane-na-dalga-si-na-suma-ot-blizo-shest-miliarda.html", "text": "Турският министър-председател Бинали Йълдъръм съобщи, че страната му ще представи пакет за реструктуриране на дълга си и за социални реформи на сума от близо шест милиарда долара, предава  Reuters.\r\nЙълдъръм заяви, че мерките ще струват на правителството между 22 и 24 милиарда турски лири (5,4-5,9 милиарда долара). Той заяви, че  мерките в пакета ще върнат на правителството по-висока сума.\r\nТой заяви, че това ще позволи на гражданите възможност да платят дълговете си пред публичните институции и ще предостави облекчения за студентите и пенсионерите.  Виктор Турмаков", "date": "2018.04.30", "title": "Reuters: Турция ще представи пакет за реструктуриране на дълга си на сума от близо шест милиарда"}
{"url": "http://www.focus-news.net/news/2018/04/30/2516805/sport-zamestnik-starshiyat-trenyor-na-livarpul-zhelko-buvach-napuska-otbora.html", "text": "Треньорът на Ливърпул Желко Бувач, който в течение на 17 години бе асистент на старшия треньор на отбора Юрген Клоп ще напусне позицията си.\r\nВ клуба отбелязват, че босненецът е решил да се оттегли „по лични причини“. Той напуска по време на най-важния момент от сезона – полуфинала от Шампионска лига срещу Рома.  \r\nБувач стана треньор на Ливърпул заедно с Клоп през есента на 2015 г.  Виктор Турмаков", "date": "2018.04.30", "title": "Спорт: Заместник-старшият треньор на Ливърпул Желко Бувач напуска отбора"}
{"url": "http://www.focus-news.net/news/2018/04/30/2516808/plovdiv-505-uchenitsi-uchastvaha-v-kampaniyata-opoznavane-na-proekti-finansirani-ot-es.html", "text": "Приключи информационната кампания „Опознаване на проекти, финансирани от ЕС“. Това съобщиха за Радио „Фокус“- Пловдив от Областния информационен център в Пловдив. В кампанията участваха общо 505 възпитаници на 18 начални, основни и средни училища от Брезово, Карлово, Калояново, Цалапица, Царацово, Съединение, Перущица, Садово, Лъки, Кричим, Куклен, Асеновград, Стамболийски, Сопот, Пловдив, Първомай, Хисаря и Раковски. По 5 предизвикателства трябваше да преодолеят учениците от всяко учебно заведение, групирани в отбори, по време на надпреварата за опознаване на финансирани от Европейския съюз проекти в техните населени места. Участниците се обединяваха в тимове, ръководени от единодушно избран капитан, след което получаваха указания, задачи и ред на тяхното изпълнение. Съревнованията бяха съчетание от образователни, спортни и развлекателни игри, сред които откриване на локация с въпроси на тема ЕС, членството на България в Съюза и настоящото председателство на страната ни на Съвета на ЕС, намиране на информационно-указателни табели на проекти, реализирани с европейско съфинансиране чрез Оперативните програми у нас и селфи на отбора пред табелата, преодоляване на трасе от въжени препятствия и стрелба по мишена с лък, отмерващи отборно време и точност и откриване и транспортиране на скрити предмети до финала.\r\nИнформационната кампания на ОИЦ - Пловдив под мотото „Опознаване на проекти, финансирани от ЕС“, предостави уникална възможност на ученици от област Пловдив и техните учители да се забавляват и спечелят награди за себе си и училищата си, като влязат в ролята на откриватели, за да разширят знанията си за Европейския съюз и огромните привилегии, които имаме като европейски граждани вече повече от десетилетие.\r\nПроект „Ефективно функциониране на областен информационен център в гр. Пловдив“, се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд.", "date": "2018.04.30", "title": "Пловдив: 505 ученици участваха в кампанията „Опознаване на проекти, финансирани от ЕС“"}
{"url": "http://www.focus-news.net/news/2018/04/30/2516807/kyustendil-obedinen-detski-kompleks-organizira-teatralen-maraton-prez-mesets-may.html", "text": "Обединен детски комплекс организира театрален маратон през месец май. Това каза Радио „Фокус” – Кюстендил Бойко Малинов, директор на Обединен детски комплекс. По думите му в проявата ще се включат възпитаниците на театралната школа към детския комплекс. Маратонът ще започне на 3 май в малката зала на общинския драматичен театър, където ще бъде представена куклената пиеса по Михаил Калдъръмов „Дракончето в мен”. На 17 май в голямата зала на театъра ще бъде представена пиесата от Анжел Вагенщайн – „Съкровището на Силвестър”. Програмата ще продължи на 29 май с мюзикъла от Мая Дългачева и Лили Александрова „Храбрият оловен войник”. В него ще участват и децата от Вокална група „Калпазани”. За всички събития входът е свободен.\r\nВенцеслав ИЛЧЕВ", "date": "2018.04.30", "title": "Кюстендил: Обединен детски комплекс организира театрален маратон през месец май"}
{"url": "http://www.focus-news.net/news/2018/04/30/2516803/prezidentat-na-yuzhna-koreya-donald-tramp-zasluzhava-nobelova-nagrada-za-mir.html", "text": "Президентът на Южна Корея Мун Джей-ин заяви, че неговият американски колега трябва да получи Нобелова награда за мир заради усилията му в преговорите за ядреното разоръжаване на Корейския полуостров, предава Politico.\r\nКъм Мун Джей-ин се обърна вдовицата на покойния южнокорейски президент Ким Дай-юнг, която заяви, че настоящият държавен глава заслужава Нобелова награда , след като стана първият на поста посетил Северна Корея. Обсъждайки това със своите асистенти Мун Джей-ин заяви, че Тръмп е този, който е достоен за наградата.\r\n„Президентът Тръмп трябва да получи Нобелова награда. Единственото нещо, от което се нуждая аз е мирът“, заяви Мун-Джей-ин. \r\nЧетирима бивши американски президенти са били лауреати на Нобеловата награда за мир: Теодор Рузвелт, Удроу Уилсън, Джими Картър и Барак Обама.  Виктор Турмаков", "date": "2018.04.30", "title": "Президентът на Южна Корея: Доналд Тръмп заслужава Нобелова награда за мир"}
{"url": "http://www.focus-news.net/news/2018/04/30/2516810/tsb-yug-smolyan-68-ot-rodenite-detsa-v-oblastta-prez-2017-g-sa-izvanbrachni.html", "text": "През 2017 г. в Област Смолян са регистрирани 746 родени деца, като от тях 741 (99.3%) са живородени. В сравнение с предходната година броят на живородените е намалял с 37 деца, или с 4.8%. Това съобщиха от Териториално статистическо бюро „ЮГ“ – Смолян. Коефициентът на обща раждаемост през 2017 г. е 6.8‰, а през предходната 2016 г. – 7.0‰. През 2017 г. броят на живородените извънбрачни деца е 504, или 68.0% от всички живородени. Техният относителен дял нараства в сравнение с 2016 и 2015 г. В териториален аспект най-висок е относителният дял на извънбрачните живородени в общините Мадан (86.7%), Чепеларе (75.8%) и Смолян (74.7%), а най-нисък – в Борино (31.6%) и Доспат (32.7%).\r\nБроят на живородените момчета (359) е с 23 по-малък от този на живородените момичета (382), или на 1 000 родени момчета се падат 1 064 момичета. За сравнение в предходната година на 1 000 родени момчета се падат 1 026 момичета. В градовете и селата живородените са съответно 438 и 303 деца. Коефициентът на раждаемост в градовете е 7.2‰, а в селата – 6.3‰. През 2016 г. тези коефициенти са били съответно 7.5 и 6.5‰.\r\nВ териториален аспект най-висока е раждаемостта в общините Рудозем – 8.0‰, Златоград и Смолян – по 7.6‰ и Мадан – 7.4‰. С най-ниска раждаемост през 2017 г. са общините Баните – 3.2‰ и Чепеларе – 4.8‰. Общо за страната коефициентът на раждаемост е 9.0 на хиляда. Област Смолян е с по-висока раждаемост само от областите Видин и Габрово (6.5).", "date": "2018.04.30", "title": "ТСБ „ЮГ“ - Смолян: 68% от родените деца в областта през 2017 г. са извънбрачни"}
{"url": "http://www.focus-news.net/news/2018/04/30/2516811/moskovskiy-komsomolets-prezidentat-na-litva-e-zaplashvat-ot-impiychmant.html", "text": "Председателят на най-голямата парламентарната фракция  в литовския парламент – тази на „Съюза на селяните и зелените“ Рамунас Кабаускис заяви, че президентът на страната Далия Грибаускайте е заплашена с импийчмънт, пише  „Московский Комсомолец“.\r\nПо-рано избухна скандал, че президентът се е опитвала да организира през 2014 г. заедно с тогавашния председател на „Съюза на либералите“  Елигиюс Масюлис натиск срещу медиите, за да престанат да критикуват кандидата за главен прокурор на страната, който тя е избрала.\r\nАдвокат Алгимантас Шиндейскис, занимаващ се с конституционно право също така заяви, че поведението на президента е несъвместимо с конституцията и че тя може да бъде отстранена с импийчмънт.\r\n„Напълно е вероятно, че депутатите може да задействат процедура на импийчмънт“, допълни той. Виктор Турмаков", "date": "2018.04.30", "title": "„Московский Комсомолец“ : Президентът на Литва е заплашват от импийчмънт"}
{"url": "http://www.focus-news.net/news/2018/04/30/2516813/sport-emre-dzhan-shte-premine-ot-livarpul-v-yuventus.html", "text": "Полузащитникът на английския Ливърпул Емре Джан ще премине в италианския Ювентус.\r\nДжан е сключил с туринския клуб петгодишен договор с ежегодно изплащане на шест милиона евро. \r\nВ настоящия сезон Джан е провел 37 мача за Ливърпул отбелязвайки шест гола. Виктор Турмаков", "date": "2018.04.30", "title": "Спорт: Емре Джан ще премине от Ливърпул в Ювентус"}
{"url": "http://www.focus-news.net/news/2018/04/30/2516832/sport-barselona-iska-da-dade-usman-dembele-pod-arenda.html", "text": "По време на летния трансферен прозорец Барселона има намерение да даде нападателя си Усман Дембеле под аренда. \r\nВ настоящия сезон Дембеле проведе за Барселона 21 мача във всички турнири, отбелязвайки два гола и извършвайки седем резултатни предавания. Виктор Турмаков", "date": "2018.04.30", "title": "Спорт: Барселона иска да даде Усман Дембеле под аренда"}
{"url": "http://www.focus-news.net/news/2018/04/30/2516830/shumen-121-837-dka-sa-zasetite-do-momenta-ploshti-s-tsarevitsa-za-zarno-v-oblastta.html", "text": "121 837 дка са засетите до момента площи с царевица  за зърно в област Шумен. Това съобщиха за Радио „Фокус“ - Шумен от Областната дирекция „Земеделие“. 1/3 от площите са третирани с хербициди, а почти на 100% са подхранени с минерални торове. В землището на шест общини са засети 1932 дка с пролетен ечемик. Площите с фуражен грах достигат 10 046 дка, като 4000 дка от тях са в община Шумен, 2100 дка в община Каспичан, 1940 дка в Нови пазар. С фасул има заети 100 дка в община Върбица. Площите с леща са 5 319 дка, най- много в община Шумен - 1464 дка. С маслодаен слънчоглед в областта са засети 302 644 дка, почти на 100% са внесени торове, площите са третирани и с хербициди. Подхранени и третирани с хербициди са и площите с пшеница, които достигат 512 657 дка. С ечемик има 73 519 дка, като 106 дка в община Каспичан са напълно унищожени вследствие на снеготопенето и високи подпочвени води. Поради същите причини има унищожени и 132 дка с рапица в община Смядово. Площите със зимната маслодайна култура в региона са 77 922 дка. От есенните култури в област Шумен има и 7 797 дка с тритикале. В резултат на късно падналия сняг и ниски температури през месец март има измръзнали на 100% 30 дка кайсии в района на село Мадара.\r\nИвелина ИВАНОВА", "date": "2018.04.30", "title": "Шумен: 121 837 дка са засетите до момента площи с царевица за зърно в областта"}
{"url": "http://www.focus-news.net/news/2018/04/30/2516833/xinhua-balgariya-prizovava-da-se-slozhi-kray-na-dvoynite-standarti-s-hranata-v-es.html", "text": "По време на форум на високо равнище в България бе заявено, че двойните стандарти с храната в ЕС не трябва да бъдат позволени и че не трябва да има потребители втора класа, предава  Xinhua.\r\n„Всички потребители са граждани на ЕС, независимо от това в коя страна член живеят и заслужават недискриминационно отношение“, пише в декларация, издадена след форума. Също така се призовава ЕС да подкрепя националната кухня и също така властите да следят предлагането на хранителни продукти, за да се предотвратяват подвеждащи практики.\r\n„Искаме европейските потребители да видят справедлива Европа в кошниците си“, заяви европейският комисар по правосъдието и защитата на потребителите, която присъства на събитието. \r\nНа свой ред българският министър-председател Бойко Борисов заяви, че съществуването на двойни стандарти на храната в ЕС „звучи ужасно обиждащо“. \r\nБългарският министър на земеделието, храните и горите Румен Порожанов заяви, че през последните 10 месеца българските власти са провели три изследвания за двойните стандарти и са открили различия в състава или хранителната стойност в 18% от случаите.  Виктор Турмаков", "date": "2018.04.30", "title": "Xinhua: България призовава да се сложи край на двойните стандарти с храната в ЕС"}
{"url": "http://www.focus-news.net/news/2018/04/30/2516812/sadat-ostavi-v-aresta-kmeta-na-s-tazha-tsvyatko-balaburov-obvinen-v-sklonyavane-kam-prostitutsiya.html", "text": "Съдът остави в ареста кмета на с. Тъжа Цвятко Балабуров, обвинен в склоняване към проституция, съобщава NOVA.  След 3-часово заседание, освен него, Специализираният съд реши да остави в ареста и останалите шестима задържани по случая. С аргумента, че няма опасност да се укрият, но могат да извършат друго престъпление. Обжалването на решението може да стане най-рано 8 май.\r\nКметът и още 8 души бяха задържани при спецакция. Обвинени са към склоняване на момичета към проституция.\r\nКметът на старозагорското село Тъжа Цвятко Балабуров бил водачът на бандата, твърдят разследващите.", "date": "2018.04.30", "title": "Съдът остави в ареста кмета на с. Тъжа Цвятко Балабуров, обвинен в склоняване към проституция"}
{"url": "http://www.focus-news.net/news/2018/04/30/2516834/tass-oon-saobshtava-za-izostryane-na-situatsiyata-v-siriyskata-provintsiya-homs.html", "text": "Прессекретарят на ООН Стефан Дюжарик съобщи, че Световната организация е получила съобщения за въоръжени сблъсъци в някои райони в северната част на сирийската провинция Хомс, които са довели до жертви сред цивилните, а също така са нанесли щети на гражданската инфраструктура, предава ТАСС.\r\n„Нашите хуманитарни колеги в Сирия са притеснени от сигурността и защитата на десетките хиляди хора на фона на постъпващата информация за сблъсъци в някои райони на провинция Хомс. Според постъпващите съобщения бойните действия са довели до загинали и ранени.“, заяви Дюжарик.\r\nОт името на ООН той призова всички страни, а също които имат влияние над тях, да осигурят безопасността на цивилните и да защитават гражданската инфраструктура, а също така да позволят достъп на хуманитарна помощ на населението.  Виктор Турмаков", "date": "2018.04.30", "title": "ТАСС: ООН съобщава за изостряне на ситуацията в сирийската провинция Хомс"}
{"url": "http://www.focus-news.net/news/2018/04/30/2516831/sadat-ostavi-v-aresta-kmeta-na-s-tazha-tsvyatko-balaburov-obvinen-v-svodnichestvo-obzor.html", "text": "Специализираната прокуратура повдигна обвинения на девет душа за участие в организирана престъпна група за набиране на жени за развратни действия в София, ръководена от настоящия кмет на село Тъжа Цвятко Балабуров. Те са задържани при съвместна операция на ГДБОП и Специализираната прокуратура, провела се на 27 срещу 28 април 2018 г. \r\nПо данни на разследващите групата е действала от началото на 2017 г. Под неин контрол са били двадесет жени от София и страната, които са били принуждавани да предлагат сексуални услуги срещу заплащане. Срещу тях не е упражнявано насилие, но повечето обаче са били държани в зависимост от участници в групата.\r\nНа жените била оставяна половината от заработваната от тях сума. Клиентите били набирани в популярно нощно заведение в София и чрез обяви.\r\nПредоставяни им били и помещения в къща и апартамент, недалеч от столичното нощно заведение. Нерядко жени били поръчвани и на адреси, където членове на групата ги транспортирали с лични автомобили срещу такса от 20 лв., която плащал клиентът. Шофьорите играели ролята на охранители на жените, често прибирали от тях дължимото на групата.\r\nПо случая са разпитани голям брой свидетели, в т.ч. пред съдия. В хода на разследването са използвани Специални разузнавателни средства.\r\nДнес Специализираната прокуратура внесе в Специализирания наказателен съд искане за налагане на мярка „Задържане под стража“ на седем от участниците в групата. На другите двама са определени мерки за неотклонение „Парична гаранция“. От своя страна съдът уважи искането на прокуратурата и остави кметът на Тъжа Цвятко Балабуров и останалите шестима задържани в ареста. \r\nЦветелин ДИМИТРОВ", "date": "2018.04.30", "title": "Съдът остави в ареста кмета на с. Тъжа Цвятко Балабуров, обвинен в сводничество (ОБЗОР)"}
{"url": "http://www.focus-news.net/news/2018/04/30/2516836/smolyan-okolo-12-hil-lv-sanktsii-sa-nalozhili-sluzhitelite-na-rzi-v-oblastta-za-narusheniya-na-zabranata-za-tyutyunopushene-ot-nachaloto-na-2017-g.html", "text": "От началото на 2017 г. до момента служители на РЗИ – Смолян са извършили общо 529 проверки в обекти за обществено хранене и в административни сгради на територията на област Смолян. Съставени са 27 акта за констатирани нарушения на забраната за тютюнопушене, а наложените санкции са на стойност 11 700 лв. това съобщиха за Радио „Фокус“ – Смолян от Регионалната здравна инспекция – Смолян.\r\nДанни от анкетно проучване на РЗИ – Смолян на тема „Употреба на психоактивни вещества сред младите хора от област Смолян“, проведено през 2015 г. сред 633 ученици от 7 до 12 клас, на възраст между 13 и 18 г. показват, че времето между 13 и 15-годишна възраст е основен момент на уязвимост по отношение на експериментирането с цигарите. Най-много ученици са споделили, че са пробвали да пушат за първи път точно в този възрастов диапазон – 29% от анкетираните. За сравнение, учениците, заявили че са експериментирали с тютюнопушенето на 12-годишна възраст и по-рано, са общо 9%.\r\nЕжедневното пушене започва на малко по-късна възраст – 14 – 16 г. Анкетата показва, че ежедневно са започнали да пушат общо 15% от анкетираните. На възраст 13 години и по-рано ежедневно са започнали да пушат общо 6% от учениците в проучването. Резултатите показват също, че близо 47% от анкетираните ученици в област Смолян на възраст 13 – 18 г. посочват употреба на цигари поне веднъж през живота си – повече момичета (50%), отколкото  момчетата (43%). Около 26% от анкетираните учениците са настоящи пушачи (поне веднъж са употребили цигари през последните 30 дни). Близо 19 на 100 са ежедневни пушачи (пушили една или повече цигари всеки ден от последния месец), т.е. в сериозен риск по отношение на тютюнопушенето. Разликата по пол отново е с превес на момичетата - 17% сред момчетата и 21% сред момичетата са ежедневни пушачи.\r\nРЗИ – Смолян не разполага с данни по същите показатели от предишни проучвания, въз основа на които можем да проследим тенденции относно възрастта на начало на експериментиране с цигарите или на ежедневната им употреба. Въз основа на наличните данни обаче специалистите смятат, че установеното по отношение на дела на младите хора с ранно начало на ежедневната употреба на цигари и разпространението на ежедневното пушене сред учениците будят сериозно безпокойство.\r\nНели ГЕРГЬОВСКА", "date": "2018.04.30", "title": "Смолян: Около 12 хил. лв. санкции са наложили служителите на РЗИ в областта за нарушения на забраната за тютюнопушене от началото на 2017 г."}
{"url": "http://www.focus-news.net/news/2018/04/30/2516835/balgariya-komentari-v-svetovnite-medii-agentsiya-fokus.html", "text": "По време на форум на високо равнище в България бе заявено, че двойните стандарти с храната в ЕС не трябва да бъдат позволени и че не трябва да има потребители втора класа, предава  Xinhua.\r\n„Всички потребители са граждани на ЕС, независимо от това в коя страна член живеят и заслужават недискриминационно отношение“, пише в декларация, издадена след форума. Също така се призовава ЕС да подкрепя националната кухня и също така властите да следят предлагането на хранителни продукти, за да се предотвратяват подвеждащи практики.\r\n„Искаме европейските потребители да видят справедлива Европа в кошниците си“, заяви европейският комисар по правосъдието и защитата на потребителите, която присъства на събитието. \r\nНа свой ред българският министър-председател Бойко Борисов заяви, че съществуването на двойни стандарти на храната в ЕС „звучи ужасно обиждащо“. \r\nБългарският министър на земеделието, храните и горите Румен Порожанов заяви, че през последните 10 месеца българските власти са провели три изследвания за двойните стандарти и са открили различия в състава или хранителната стойност в 18% от случаите. \r\n***\r\n Румънското министерство на външните работи привлича вниманието на идващите в страната от България върху факта, че на 1 май може да има дълъг период на изчакване на българско-румънската граница. Тези, които ще прекарат почивните дни в България на 1 май ще трябва да изчакат дълго време в Русе, докато преминат от отсрещната страна на Дунав, предупреждава румънското издание Uj Magyar Szo.\r\nСпоред българските власти на 28 април в България са пристигнали над 5 000 румънски шофьори. Значителна част от вероятно ще се завърнат в страната на 1 май, което може да доведе до задръстване на граничния пункт.\r\nВластите препоръчват на шофьорите да  подготвят точна сума от две евро, за да пресекат таксата на моста такса или да изберат друг граничен пункт. Повечето фериботи се движат от 8 до 20 часа.\r\n***\r\nИзраелската полиция е арестувала двама туристи от България, за които се смята, че са крали пари, използвайки фалшиви кредитни карти, предава агенция   Arutz Sheva.\r\nАрестът се е случил, след като полицията получава оплакване от банка в Тел Авив за паричен трансфер направен без авторизация и за изтеглени пари без авторизация. Полицията е претърсила квартирата на двойката, откривайки откраднати и фалшиви кредитни карти. \r\nИ двамата заподозрени са задържани. \r\nДвойката е посетила Израел с туристически визи и ще се изпрати пред съда в Тел Авив като част от настоящето разследване. Имената на задържаните не се споменават. \r\n***\r\n37-годишен български гражданин е осъден на две години от върховния съд на Бермудските острови за опит да обере банкомати на територията на страната, пише  Jamaica Observer.\r\nДанаил Дамов е също така осъден на още десет месеца за повреждането на два банкомата. Прокуратурата смята, че извършителят е пристигнал в Бермудите от България като посетител, за да „извърши сложно престъпление, което изисква разбиране и целенасоченост“.\r\nДамов е пристигнал на островите през септември през 2016 г. и е била заловен от охранителните камери как рови в банкомат с друг човек. По-късно суми от банковите сметки на трима души, използвали скоро преди машината са били източени в сметки в Доминиканската република. Полицията открива две малки дупки при четеца за карти.\r\nПри задържането на Дамов на 13 октомври 2017 г. у него е открито устройство за „скиминг“ на карти. \r\nПо време на процеса извършителят заяви, че е „направил голяма грешка“ и че „дълбоко съжалява“. \r\n***", "date": "2018.04.30", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/04/30/2516814/prof-nikolay-radulov-sashtestvuva-risk-ako-pravomoshtiyata-na-antikoruptsionnata-komisiya-se-razshiryat-tya-da-se-prevarne-v-represiven-politicheski-aparat.html", "text": "Съществува риск, ако правомощията на Антикорупционната комисия се разширят, тя да се превърне в репресивен политически апарат. Това прогнозира за обзора  на Радио „Фокус“ проф. Николай Радулов, бивш главен секретар на МВР и експерт по национална сигурност. Той уточни, че ако на Комисията се даде възможност да задържа, то такава отстъпка би могла да доведе до нови, които да превърнат комисията в структура, паралелна на ДАНС и ГДБОП, но силно политически зависима. \r\n„Желанието на Антикорупционната комисия да извършва задържания не е подходящо. Става дума за оперативно-издирвателна дейност, свързана с корупция и пране на пари, където няма никакъв проблем органите, които обикновено извършват задържане у нас, да го правят и в тези случаи. Мотивът, че се изисква много голяма координация, не е смислен, тъй като работата на Комисията е именно да се занимава с координация в такива случаи. Тази Комисия ще получи прекалено много правомощия по този начин и ще дублира редица служби – ГДБОП, Криминална полиция – а това е нежелателно, когато става дума за служба, занимаваща се с анализ и събиране на информация. Рискуваме, когато има много такива служби, контролът да се окаже рязко неефективен“, обясни проф. Николай Радулов. Той допълни, че от евентуалните допълнителни правомощия на Антикорупционната комисия би могла да се възползва и организираната престъпност у нас, което би довело до безредици, негарантиране на правата на гражданите и последващ рязък спад на доверие към институциите на реда.", "date": "2018.04.30", "title": "Проф. Николай Радулов: Съществува риск, ако правомощията на Антикорупционната комисия се разширят, тя да се превърне в репресивен политически апарат"}
{"url": "http://www.focus-news.net/news/2018/04/30/2516841/emsc-zemetresenie-s-magnitud-58-e-registrirano-v-tihiya-okean.html", "text": "Земетресение с магнитуд 5.8 е регистрирано във Вануату, Тихия океан, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 18:24 часа местно време (21:24 българско време) на дълбочина от 267 км.\r\nНяма данни за жертви и разрушения. Йонислав Дочев", "date": "2018.04.30", "title": "EMSC: Земетресение с магнитуд 5.8 е регистрирано в Тихия Океан"}
{"url": "http://www.focus-news.net/news/2018/04/30/2516838/reuters-prezidentat-na-braziliya-otmeni-obikolkata-si-v-aziya.html", "text": "Президентът на Бразилия Мишел Темер отмени планираната си обиколка в четири азиатски държави, заради важна законодателна инициатива в страната си, съобщиха от пресслужбата му в понеделник, предава Reuters.\r\nМишел Темер се очакваше да посети Сингапур, Тайланд, Индонезия и Виетнам в периода 7-14 май.\r\nОт пресслужбата му обясниха, че президента ще остане в Бразилия, за да прокара гласуването на закон, който да освободи финансиране за федералното правителство, за да бъде изплатен дългът, който Венецуела и Мозамбик дължат на държавната Бразилска банка за развитие.\r\nБразилското правителство, по време на предишния президент Дилма Русеф, заяви че ще играе ролята на гарант за заемите, които финансираха дейности извършени от бразилски фирми във Венецуела и Мозамбик.  Йонислав Дочев", "date": "2018.04.30", "title": "Reuters: Президентът на Бразилия отмени обиколката си в Азия"}
{"url": "http://www.focus-news.net/news/2018/04/30/2516804/balgarskoto-predsedatelstvo-shte-dade-prioritet-na-rabotata-po-zakonodatelniya-paket-nova-sdelka-za-potrebitelite-obzor.html", "text": "Конференция за защита на потребителите, посветена на най-актуалните новости, свързани с бъдещето развитие на европейската потребителска политика под наслов „Потребителското право и политика за защита на потребителите днес. Можем ли да се справим по-добре?“ се проведе в София. Участие в събитието взеха Вера Йоурова, комисар по правосъдие, защита на потребителите и равенство между половете, Емил Караниколов, министър на икономиката, Димитър Маргаритов, председател на Комисия за защита на потребителите, представители на научните среди и водещи експерти в областта на потребителската защита. \r\nУчастниците в конференцията обсъдиха Законодателния пакет „Нова сделка за потребителите“. Коментирана бе необходимостта от прозрачност на онлайн пазарите, засилване и опростяване на изискванията за предоставяне на информация в законодателството за защита на потребителите, предвиждането на пропорционални ефективни и възпиращи финансови санкции за нарушения на законодателството. Новата Директива за защита на колективните интереси на потребителите също намери място в дискусията. \r\nПредседателят на Комисията за защита на потребителите (КЗП) Димитър Маргаритов посочи, че санкциите за нелоялни търговски практики могат да достигат до 4% от годишния оборот на търговеца, което ще улесни контролните органи в усилията им да осигурят по-ефективна защита на потребителите. „Ние многократно сме коментирали необходимостта от уеднаквяване на подхода при изчисляване размера на санкциите в посока на това те да представляват процент от годишния оборот на търговеца. Има значение дали едно и също нарушение е извършено от продавача в кварталния магазин, от голяма търговска верига или от оператор, който продава на световния пазар и търгува с милиони и милиарди потребители“, заяви Маргаритов. Той допълни, че в момента КЗП е ограничена между санкции от 10 000 и 30 000 лв. за нелоялни търговски практики и по този начин няма справедливо възмездие за тези, който нарушавайки закона, уврежда интересите на стотици потребители и за онзи, който би могъл да увреди интересите само на няколко от тях. \r\nПо думите му новите правила ще защитят над 1,61 милиарда потребители на дигиталния пазар, а продажбите там възлизат на 1,9 трилиона долара с прогнози да нараснат до 4,6 трилиона долара до 2020 г. Те ще повишат и доверието им в този способ за търговия. „Повече прозрачност в резултатите от търсенето в онлайн платформи ще даде възможност на потребителите да бъдат ясно информирани, когато резултат от търсенето се заплаща от търговец и относно основните параметри, определящи класирането на резултатите”, заяви Маргаритов. \r\nМинистърът на икономиката Емил Караниколов подчерта, че трябва да се осигури справедлив баланс между защитата на потребителите и интересите на търговците, като едновременно с това се засили доверието и правната сигурност за икономическите оператори и се насърчи развитието на трансграничната електронна търговия. „Българското председателство ще даде приоритет на работата по законодателния пакет „Нова сделка за потребителите“. Убеден съм, че законодателната инициатива на Комисията представлява добра възможност за подобряване на средата в Европейския съюз, както за потребителите, така и за предприятията и правоприлагащите органи“, посочи Караниколов. По думите му потребителите трябва да се чувстват уверени, че могат да пазаруват свободно независимо от мястото, начина и средствата в рамките на целия многообразен вътрешен пазар, но също да са информирани за правата си и да бъдат запознати със средствата за правна защита, с която разполагат. \r\nЕвропейският комисар по въпросите на правосъдието, потребителите и равнопоставеността между половете – Вера Йоурова посочи, че потребителят е по-слабата страна в отношенията с търговците и затова трябва да бъде защитен с по-силни мерки. Според нея това е възможност да се подават колективни искове от страна на потребителите, когато има нанесени вреди. „Налагаме и санкции, които ще бъдат в сила в при трансгранични нарушения“, заяви Йоурова. Тя уточни, че насочват вниманието към потребителите в цифровата ера. По думите ѝ потребителят трябва да бъде информиран с кого сключва договори в такива платформи и какъв е адресът, на който потребителят може да се оплаче. Йоурова подчерта, че искат потребителите да усетят справедливия ЕС в своята потребителска кошница. Тя уточни, че са приключили с методиката на проверяване и изпитване на качеството на храните. „Държавите членки ще определят сами ресорните органи, които ще упражнят тези мерки. Вече сме провели конкретни тестове и в България, и в други страни. Тестването бе извършено чрез различни методи. Така се стигна до призива за единна методика. Ще я предоставим на държавите членки, така че веднага могат да пристъпят към откриване на този проблем. Тогава могат да се проведат диалози с производителя. Той трябва да посочи обективни причини за различно качество“, допълни тя. По думите ѝ, ако те не предоставят доказателства, тогава отговорният орган ще определи производство.\r\nЛюба АЛЕКСИЕВА", "date": "2018.04.30", "title": "Българското председателство ще даде приоритет на работата по законодателния пакет „Нова сделка за потребителите“ (ОБЗОР)"}
{"url": "http://www.focus-news.net/news/2018/04/30/2516840/anadolu-agency-visshata-izbiratelna-komisiya-na-turtsiya-potvardi-che-sigurnostta-na-izborite-e-osigurena.html", "text": "Председателят на Висшата избирателна комисия на Турция Сади Гювен обяви, че сигурността на предстоящите избори е осигурена и отхвърли твърденията за фалшификация на изборите, предава Anadolu Agency.\r\nГювен заяви преди репортери, че „всички мерки за сигурността на изборите“ са взети.\r\n„Изборите са подсигурени, няма как да бъдат подправени. След като такава опасност не съществува, грешно е да се обсъжда сигурността на изборите, преди самите избори да са започнали“, обяви Гювен. Йонислав Дочев", "date": "2018.04.30", "title": "Anadolu Agency: Висшата избирателна комисия на Турция потвърди че сигурността на изборите е осигурена"}
{"url": "http://www.focus-news.net/news/2018/04/30/2516837/afp-prezidentat-na-palestina-prizova-palestintsite-da-darzhat-detsata-si-dalech-ot-sblasatsite-v-gaza.html", "text": "Президентът на Палестина Махмуд Абас призова в понеделник палестинците да държат настрана децата си от протестите покрай границата между Израел и Газа, предава AFP.\r\n„Дръжте младите мъже далеч от границата, махнете децата, не искаме да създадем „увредено“ поколение“, заяви Абас в реч в столицата на Палестина, Рамала, докато подкрепяше така наречените от него „мирни“ протести.\r\n48 палестинци бяха убити и стотици бяха ранени от израелски военнослужещи откакто редовните протести и сблъсъци започнаха покрай границата с Газа на 30 март. Йонислав Дочев", "date": "2018.04.30", "title": "AFP: Президентът на Палестина призова палестинците да държат децата си далеч от сблъсъците в Газа"}
{"url": "http://www.focus-news.net/news/2018/04/30/2516839/tass-opozitsionniyat-lider-v-armeniya-nikol-pashiyan-prizova-za-miting-v-denya-na-izborite.html", "text": "Лидерът на опозицията в Армения и кандидат за министър-председател Никол Пашиян призова поддръжниците си да се съберат на митинг във вторник, 1 май, когато в парламента се избира нов министър-председател на страната, съобщава ТАСС.\r\n„В 11:00ч. на 1 май, призовавам моите последователи да се съберат на митинг на републиканския площад в Ереван когато парламентът ще започне избора на нов министър-председател. Елате тук и ни чакайте. Ще се върнем от парламента, за да отпразнуваме нашата победа заедно“, заяви Пашиян по време на митинг в понеделник.\r\nТой помоли поддръжниците си да не блокират движението на града във вторник и да не се събират пред сградата на парламента.\r\nПарламентът ще се събере на специално заседание във вторник, за да гласува кандидатурата на единствения официално издигнат кандидат – Никол Пашиян. Йонислав Дочев", "date": "2018.04.30", "title": "ТАСС: Опозиционният лидер в Армения Никол Пашиян призова за митинг в деня на изборите"}
