{"url": "http://www.focus-news.net/news/2019/05/18/2659696/kyustendil-po-povod-90-godishniya-si-yubiley-institutat-po-zemedelie-podgotvya-mezhdunarodna-konferentsiya.html", "text": "По повод 90-годишния си юбилей Институтът по земеделие в Кюстендил подготвя международна конференция. Това съобщиха за  Радио „Фокус” – Кюстендил  от научния институт. Конференцията ще се състои в края на месец септември и ще бъде на тема „Наука и земеделие: глобални и регионални предизвикателства”. Тематичните направления на конференцията са: селекция, генетични ресурси и биотехнологии; технологии на отглеждане при културните растения; растителна защита. Като съпътстващи събития на конференцията се планират запознаване с генофонда от ябълкови сортове и хибриди поддържани в Институт по земеделие – Кюстендил, както и посещение и разглеждане на изложението “Празник на плодородието” в Кюстендил. \r\nВенцеслав ИЛЧЕВ", "date": "2019.05.18", "title": "Кюстендил: По повод 90-годишния си юбилей Институтът по земеделие подготвя международна конференция"}
{"url": "http://www.focus-news.net/news/2019/05/18/2659670/evropeyski-izbori-2019-mariya-gabriel-sofiya-i-balgariya-mogat-da-doprinesat-evropa-da-e-po-silna.html", "text": "„София е европейски град. Постигнатите резултати в столицата са доказателство за това, че само когато работим в екип и сме единни – успехите ще дойдат. София е изключително специален град – тук можем да усетим пулса на демократичните ценности. Това заяви водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в столичния 25 МИР, което се проведе в Северния парк, съобщиха от пресцентъра на  ГЕРБ . \r\nПо думите й София и България могат да допринесат Европа да е по-силна и да запази лидерската си позиция. „Ние сме дигитална столица и имаме изобилие от млади и способни хора“, уточни водачът на листата. Според Мария Габриел е много важно образованието все така да стои високо в дневния ред на ЕС, като изтъкна и приноса на българските евродепутати за това. „Инвестициите в образованието са инвестиции в бъдещето“, категорична бе тя. \r\n„Само заедно можем да очертаем бъдещето на ЕС и България, само заедно можем да се противопоставим на двойните стандарти, само ако сме единни можем и ние да задаваме дневния ред на Европа. Гласувайте за ГЕРБ с номер 12 в бюлетината, за да има страната ни силен глас в Европа“, подчерта Мария Габриел. \r\n„Всяко кътче в София е Европа. Българското правителство, местната власт и евродепутатите постигнахме много, нужно е единствено да запазим темпото и да надградим. За целта ни е нужна подкрепата ви. Силна икономика и високи доходи ще върнат младите хора в България – това е и една от основните ни цели“, заяви кандидатът за евродепутат Ева Майдел. \r\nПо-висок стандарт на живот, повишаване на БВП, увеличени заплати, повече социални придобивки. Това искат хората, а за да се случи ЕНП трябва да има най-много евродепутати в ЕП и в България да управлява правителството на Бойко Борисов. Искаме бъдещето на България да е в ЕС, защото друга алтернатива за нас няма. Нека не рискуваме да се стигне до нова катастрофа и на 26 май да заложим на доказаните професионалисти от листата на ГЕРБ и СДС, призова на свой ред д-р Андрей Ковачев.", "date": "2019.05.18", "title": "Европейски избори 2019: Мария Габриел: София и България могат да допринесат Европа да е по-силна"}
{"url": "http://www.focus-news.net/news/2019/05/18/2659667/futbol-bayern-specheli-titlata-v-shampionata-na-germaniya.html", "text": "Байерн спечели седма поредна титла в шампионата на Германия, след като победи Айнтрахт с 5:1, в мач от последния кръг на първенството. По този начин Байерн завърши на първо място в класирането с 78 точки. \r\nНа второ място в класирането на Бундеслигата завърши Борусия Дортмунд с 76 точки. В последната си среща Борусия Дортмунд победи Борусия Мьонхенгладбах с 2:0.  \r\nЗа Шампионската лига се класираха Байерн, Борусия Дортмунд, РасенБалспорт Лайпциг и Байер Леверкузен.", "date": "2019.05.18", "title": "Футбол: Байерн спечели титлата в шампионата на Германия"}
{"url": "http://www.focus-news.net/news/2019/05/18/2659666/new-york-times-avstraliyskiyat-premier-skot-morisan-specheli-iznenadvashta-pobeda-na-federalnite-izbori.html", "text": "Австралийският консервативен премиер Скот Морисън, спечели изненадваща победа на федералните избори в страната, задвижвана от популистка вълна, т.нар. „тихи австралийци“, като по този начин последва политическите процеси в САЩ, Великобритания и други държави, пише американският вестник  „New York Times“ .  \r\nПобедата изненада анализаторите, тъй като социологическите проучвания предвиждаха поражение на водената от Морисън коалиция. В крайна сметка премиерът опроверга прогнозите, че страната е готова за промяна в курса, след шест години на бурно управление на консервативната Либерално-Национална коалиция. \r\n„Аз винаги съм вярвал в чудеса. Тази вечер е на всеки един австралиец, който изисква от своето правителство да бъде поставен на първо място. Ние ще направим точно това“, заяви Морисън.  \r\nИзборите поставиха пред австралийците важен въпрос: да продължи ли дясноцентристкото управление, което им обещаваше икономическа стабилност, работни места и намаляване на имиграцията, или да изберат по-активни действия срещу промяната на климата и икономическото неравенство.  \r\nПредоставяйки на Морисън възможността за първи пълен мандат, като премиер, австралийците показаха своето нежелание да заложат на нов лидер, като избраха продължаването на курса на досегашния премиер, в момент когато австралийската икономика отбелязва вече 28 години без да изпадне в рецесия.   Светлин Божков", "date": "2019.05.18", "title": "„New York Times“: Австралийският премиер Скот Морисън спечели изненадваща победа на федералните избори"}
{"url": "http://www.focus-news.net/news/2019/05/18/2659671/nimh-utre-shte-bade-predimno-slanchevo-temperaturite-shte-prodalzhat-da-se-povishavat-i-maksimalnite-shte-badat-mezhdu-25-i-30.html", "text": "През нощта над страната ще бъде с разкъсана висока облачност. Утре ще бъде предимно слънчево, но в следобедните часове над планинските райони от Западна България ще се развие купеста облачност и на отделни места, главно в планините ще превали и прегърми. Ще духа до умерен югоизточен, в Източна България и по долината на Струма южен вятър. Температурите ще продължат да се повишават и максималните ще бъдат между 25° и 30°, в София около 26°. Това съобщи за Агенция „Фокус“ дежурният синоптик  Христо Христов от  Националния институт по метеорология и хидрология (НИМХ) . Атмосферното налягане ще бъде малко по-ниско от средното за месеца. През деня слабо ще се понижи. \r\nНад Черноморието ще бъде предимно слънчево. Ще духа слаб до умерен южен вятър. Максимални температури между 23° и 26°. Температурата на морската вода е 15-16°. Вълнението на морето ще бъде 2-3 бала. \r\nНад планините ще има разкъсана висока облачност, в следобедните часове купеста и на отделни честа в Западна Стара планина и в Рила ще превали и прегърми. Ще духа силен юг-югозападен вятър. Максималната температура на височина 1200 метра ще е около 20°, на 2000 метра – около 13°. \r\nВ понеделник в източната половина от страната ще духа южен вятър и температурите ще останат високи. Над Западна България в следобедните часове и до полунощ ще се развива купеста и купесто-дъждовна облачност и на места ще превали краткотраен дъжд с гръмотевици. Възможни са градушки. През следващите дни въздушната маса над страната ще е неустойчива. Във вторник от запад на изток ще премине атмосферно смущение. На места ще превали и прегърми. Вятърът ще се ориентира от запад-северозапад, до умерен. Дневните температури ще бъдат малко по-ниски. В сряда вероятността за валежи е малка, ще е почти тихо, с повече слънце.", "date": "2019.05.18", "title": "НИМХ: Утре ще бъде предимно слънчево, температурите ще продължат да се повишават и максималните ще бъдат между 25° и 30°"}
{"url": "http://www.focus-news.net/news/2019/05/18/2659672/gd-granichna-politsiya-intenziven-e-trafikat-na-izhod-za-leki-avtomobili-na-gkpp-makaza-i-gkpp-dunav-most-vidin.html", "text": "Интензивен е трафикът на изход за леки автомобили на ГКПП „Маказа“ и ГКПП „Дунав мост – Видин“, където има и интензивно движение на товарни автомобили. Това съобщиха от пресцентъра на  ГД „Гранична полиция“ . Данните са към 18.00 ч. На границата със Сърбия, Македония и Турция движението се извършва нормално на всички гранични контролно-пропускателни пунктове.", "date": "2019.05.18", "title": "ГД „Гранична полиция“: Интензивен е трафикът на изход за леки автомобили на ГКПП „Маказа“ и ГКПП „Дунав мост – Видин“"}
{"url": "http://www.focus-news.net/news/2019/05/18/2659665/ministar-krasimir-valcheva-obshtinite-i-uchilishtata-v-momenta-razpolagat-s-okolo-700-uchilishtni-avtobusa-a-s-otpusnatite-ot-pravitelstvoto-20-mln-lv-shte-badat-zakupeni-nad-100.html", "text": "Общините и училищата в момента разполагат с около 700 училищни автобуса, а с отпуснатите от правителството 20 млн. лв. ще бъдат закупени над 100. Това заяви министърът на образованието и науката Красимир Вълчев при посещението си в област Смолян, съобщиха от пресцентъра на  МОН . Според него в последните години се работи активно за подмяната на онези превозни средства, които са амортизирани или крият рискове за учениците. В момента Министерството на образованието и науката обобщава нуждите от училищни автобуси във всички области, като приоритетно ще се предоставят нови там, където няма такива, или където имат нужда от подмяна. „Надявам се в бъдеще да продължим с тези усилия. Имаме голям брой пътуващи ученици, затова трябва да осигурим правото на всяко дете на образование“, каза министърът. \r\nКрасимир Вълчев се включи в тържествата по повод 180-годишнината на ОУ „Св. Св. Кирил и Методий“ в село Момчиловци, което обучава деца от пет населени места. Той благодари на учителите, че са направили от него духовен център с възможности за децата за пълноценен и щастлив живот и отбеляза, че това е едно от първите училища, в които гръцките букви са заменени със славянски.  \r\nКметът на Смолян Николай Мелемов посочи, че учител е апостолска професия, а децата са бъдещето и капиталът на нацията. Областният управител Недялко Славов допълни, че подкрепата на държавата е признанието за труда на учителската общност. \r\nМинистър Вълчев посети и ОУ \"Св. Св.\"Кирил и Методий“ в Смилян, където е завършено изграждането на спортната площадка, за която бяха осигурени средства от МОН в края на миналата година. Училището активно реализира проекти по националните програми, включително по модул \"Музеите като образователна среда\". С финансиране от МОН е подменена дограмата и е поставена топлоизолация на  сградата.", "date": "2019.05.18", "title": "Министър Красимир Вълчева: Общините и училищата в момента разполагат с около 700 училищни автобуса, а с отпуснатите от правителството 20 млн. лв. ще бъдат закупени над 100"}
{"url": "http://www.focus-news.net/news/2019/05/18/2659668/evropeyski-izbori-2019-mladen-shishkov-v-plovdiv-povishavaneto-na-dohodite-e-vazhen-prioritet-v-rabotata-ni.html", "text": "Повишаване на доходите на българските и европейските граждани ще е сред основните приоритети в нашата работа, заяви на среща в Пловдив кандидатът за член на Европейския парламент от листата на ГЕРБ и СДС Младен Шишков, съобщиха от пресцентъра на  ГЕРБ . В централния предизборен пункт на партията на Главната пешеходна улица той разговаря с жители и гости на Пловдив. „Членството на България в Европейския съюз даде тласък в развитието на регионите. С помощта на оперативните програми имаме нови пътища, училища и детски градини, паркове, спортни зали. Обновихме цели зони и подобрихме средата, в която живеем. Сега основен приоритет в нашата работа ще бъде повишаване на жизнения стандарт и увеличение доходите на гражданите“, каза Младен Шишков в отговор на въпрос на пловдивчани. Като друг акцент той определи откриването на работни места, които ще задържат младите хора в страната ни. \r\nМладен Шишков бе категоричен, че правилният избор на 26-ти май ще гарантира стабилността, развитието и авторитета на страната ни в Европейския съюз. Той призова гражданите да гласуват за листата на ГЕРБ за членове в Европейския парламент, която е с номер 12 в бюлетината.  \r\nНа срещата присъстваха кметът на пловдивския район „Централен“ Георги Стаменов, кметът на Община Раковски Павел Гуджеров, общински съветници от ГЕРБ.", "date": "2019.05.18", "title": "Европейски избори 2019: Младен Шишков в Пловдив: Повишаването на доходите е важен приоритет в работата ни"}
{"url": "http://www.focus-news.net/news/2019/05/18/2659673/predstoyashti-mezhdunarodni-sabitiya-za-19-may-agentsiya-fokus.html", "text": "Берлин . Демонстрация в подкрепа на Европа и против национализма.  \r\n*** Джеда . Среща на министрите на петрола на страните-членки на ОПЕК и техни партньори.  \r\n*** Делхи . Последен етап от общите избори в Индия.  \r\n*** Монтгомери . Ще се проведе „Марш за репродуктивна свобода“, в знак на протест срещу новоприетото рестриктивно законодателство срещу абортите в щата Алабама.", "date": "2019.05.18", "title": "Предстоящи международни събития за 19 май (Агенция „Фокус“)"}
{"url": "http://www.focus-news.net/news/2019/05/18/2659674/tass-predsrochni-parlamentarni-izbori-mogat-da-badat-proizvedeni-v-avstriya-prez-yuli-ili-septemvri.html", "text": "Предсрочни парламентарни избори могат да бъдат произведени в Австрия в средата на юли, или през септември, предаде  ТАСС , позовавайки се на агенция APA.  \r\nПо неофициални данни, в подкрепа на произвеждане на предсрочни парламентарни избори се е обявила Партията на свободата, чиито лидер Хайнц-Кристиан Щрахе подаде оставка от поста вицеканцлер.  \r\nВ момента се провеждат прeговори между Партията на свободата и Австрийската народна партия, ръководена от Себастиан Курц, на които се обсъждат вариантите на сътрудничество в рамките на досегашното коалиционно правителство.  \r\nЗа тази вечер е планирано изявление на президента на Австрия Александър Ван дер Белен, който може да обяви по-нататъшните стъпки, във връзка с политическата криза, допълва агенцията.   Светлин Божков", "date": "2019.05.18", "title": "ТАСС: Предсрочни парламентарни избори могат да бъдат произведени в Австрия през юли или септември"}
{"url": "http://www.focus-news.net/news/2019/05/18/2659676/veliko-tarnovo-s-nagrada-ot-natsionalniya-konkurs-s-mezhdunarodno-uchastie-se-zavarnaha-uchenitsite-ot-gimnaziyata-po-turizam.html", "text": "С награда от шестия Национален конкурс с международно участие „България в картини и слово“ се завърнаха учениците от ПГТ по туризъм „Д-р Васил Берон“ в града. Това съобщи за  Радио „Фокус“ – Велико Търново  техният преподавател инж. Славка Проданова. На 16 май в Община Търговище се проведе церемонията по награждаване. Организатори са МОН, Националния дворец на децата, Община Търговище и Обединения детски комплекс на града. Основната цел на конкурса е да предостави възможност на учениците да създават материали, чрез които да изразяват своето отношение към значими културни,  исторически  и природни забележителности и събития в България. Общо 1 717 са творбите, разпределени по категории  – в „Литературно творчество“ са 283, в „Рисунка“ са 1 270 и в категория „Презентации“ – 164. Участвали са ученици от всички области на страната, както и от българските училища в Молдова, Франция и Испания. \r\nПоздравления към участниците поднесоха: кметът на града д-р Дарин Димитров, заместник областният управител Панайот Димитров, началникът на РУО – Елка Станчева и директорът на ОДК – Валентина Радева. \r\n„Учениците на ПГ по туризъм „Д-р Васил Берон“ за пореден път представиха Великотърновска област. Мултимедийната презентация „Традициите за производството на Чипровските килими“ е класирана на второ място. Автори са Габриела Кондева и Християна Вангелова от IX а клас, специалност „Организация на туризма и свободното време“ и Гергана Терзиева от X в клас, специалност „Туристическа анимация“.   По атрактивен начин, след задълбочена подготовка, анализиране и подбор на информация, момичетата представят традицията за производство на Чипровски килими, вписана през 2014 година в Световната представителна листа на елементи на нематериалното културно наследство“, посочи .инж. Славка Проданова. \r\nНадежда КРЪСТЕВА", "date": "2019.05.18", "title": "Велико Търново: С награда от Националния конкурс с международно участие се завърнаха учениците от Гимназията по туризъм"}
{"url": "http://www.focus-news.net/news/2019/05/18/2659677/ria-novosti-po-malko-ot-tri-hilyadi-dushi-uchastvat-v-aktsiite-na-zhaltite-zhiletki-vav-frantsiya.html", "text": "В акциите на „жълтите жилетки“ във Франция днес вземат участие 2800 души, предаде  РИА Новости , позовавайки се на френски медии.  \r\nПо данни на френското вътрешно министерство, около 600 души участват в акции в Париж. Демонстрации се провеждат и в други градове, в това число Реймс, Марсилия и Нанси.  \r\nТова е 27-ата събота, в която във Франция има протести на „жълти жилетки“, допълва агенцията.   Светлин Божков", "date": "2019.05.18", "title": "РИА Новости: По-малко от три хиляди души участват в акциите на „жълтите жилетки“ във Франция"}
{"url": "http://www.focus-news.net/news/2019/05/18/2659679/pazardzhik-obektite-na-regionalen-istoricheski-muzei-shte-badat-sas-svoboden-vhod-na-21-i-24-may.html", "text": "Обектите на Регионален исторически музеи ще бъдат със свободен вход на 21 и 24 май, съобщиха от пресцентъра на  Регионален исторически музеи- Пазарджик . На 21 май ще се проведе традиционният Празник на град Пазарджик, а на 24 май се отбелязва Денят на славянската писменост и култура.", "date": "2019.05.18", "title": "Пазарджик: Обектите на Регионален исторически музеи ще бъдат със свободен вход на 21 и 24 май"}
{"url": "http://www.focus-news.net/news/2019/05/18/2659678/sport-rafael-nadal-se-klasira-za-finala-na-turnira-v-rim.html", "text": "Испанският тенисист Рафаел Надал се класира за финала на силния турнир от сериите АТП 1000 в Рим. В полуфиналите Надал победи гръцкия тенисист Стефанос Циципас с 2:0 сета (6:3; 6:4).  \r\nНа финала Надал ще играе с победителя от срещата между световния номер 1 Новак Джокович и аржентинеца Диего Шварцман.", "date": "2019.05.18", "title": "Спорт: Рафаел Надал се класира за финала на турнира в Рим"}
{"url": "http://www.focus-news.net/news/2019/05/18/2659453/predstoyashti-sabitiya-v-stranata-za-18-may-agentsiya-fokus.html", "text": "*** \r\nOт 09.00 часа от Централна гара ще потегли парният локомотив Баба Меца за ретро пътуване по маршрута София - Банкя – София. \r\n*** \r\nOт 09.30 часа до 00.00 часа с различни инициативи под мотото \"Музеят като културно средище. Бъдещето на традициите\" Националният исторически музей ще отбележи Международния ден на музеите и Европейска нощ на музеите. \r\n*** \r\nOт 10.00 часа на ул. Ген. Гурко в гр. София (срещу стадион „В. Левски\") ще се състои финалното събитие от второто издание на кампанията „Най-добър млад шофьор на България“. \r\n*** \r\nOт 11.00 часа в градинката пред Народния театър „Иван Вазов” Съюзът на европейските федералисти и Европейското младежко движение организират акция за повишаване на избирателната активност в изборите за Европейски парламент. \r\n*** \r\nOт 16.00 часа в Летен амфитеатър пред НДК ще се проведе инициативата „Съкровищата на София - мултижанрови събития за деца”. \r\n*** \r\nOт 16.30 часа в парк „Възраждане“ ще се състои концерт „Възраждане празнува“ със специалното участие на Веселин Маринов и Красимир Джамбазов – цигулка и състави от читалищата в район „Възраждане“. \r\n*** \r\nOт 17.30 часа в Музеен комплекс – Правец при Родната къща на Тодор Живков ще бъдат открити изложби с колекции на Първия частен музей Арете – София. От 18.00 до 24.00 часа ще бъде обявен вход свободен за експозициите на Исторически музей Правец и Музеен комплекс. \r\n*** \r\nOт 18.00 часа в Националния етнографски музей ще се проведе представяне на Регионален център за опазване на нематериалното културно наследство в Югоизточна Европа под егидата на ЮНЕСКО. Темата на презентацията е „Живите наследства на Югоизточна Европа през дейността на Регионалния Център в София“. \r\n*** \r\nOт 18.00 часа Националният военноисторически музей се включва за поредна година в Европейската „Нощ на музеите“. \r\n*** \r\nOт 18.00 часа в двора на къща музей „Пейо К. Яворов“ (ул. „Г. С. Раковски“ №136) Националният литературен музей ще открие Нощ на музеите – 2019 с поетически рецитал по повод 100-годишнината от рождението на един от знаковите български поети на ХХ век Александър Геров. \r\n*** \r\nOт 15.00 часа в галерия „Мисията“ на Държавния културен институт към МВнР ще бъде представена изложба на катедра „Плакат и визуална комуникация“, посветена на петата годишнина от основаването на магистърска програма „Калиграфия“ в НХА. \r\n*** \r\nВ 11.00 часа в центъра на селото ще се проведе празнично честване на 100- годишния юбилей на НЧ „Христо Ботев –1919” с богата фолклорна програма.  \r\n*** \r\nВ 19.00 часа в ресторант ''Станимака'' ще се състои среща на кмета на Община Асеновград със спортните клубове по случай 17 май Ден на българския спорт. \r\n*** \r\nВ централната част на Банкя – парк „Ротонда“, Централен парк „Кестените“ и Пешеходна зона ще се проведе Фестивал на Уличните Артисти. \r\n*** \r\nOт 20.00 часа в Дома на изкуствата ще бъде представена документалната изложба „За онези родолюбиви люде“. Всички музеи в Банско ще работят безплатно и с удължено работно време. \r\n*** \r\nOт 13.00 до 17.30 часа Исторически музей – Белово ще представи „Традиции и модерност в приготвянето на хляб в зората на индустриалното общество в района на гр. Белово“. \r\n*** \r\nOт 10.30 часа в село Баничан ще се състои инициативата „Ние, броим врабчетата“. \r\n*** \r\nOт 14.00 часа за тринадесета поредна година, Регионален исторически музей – Благоевград ще се включи в Европейската инициатива „Нощ на музеите“. \r\n*** \r\nOт 10.00 часа в спортна зала на „Гранд хотел Поморие” ще се състои Международен отворен шампионат по Кудо. Място на провеждане. \r\n*** \r\nOт 10.00 часа в Културния дом на Нефтохимика \" ще се проведе областният кръг на VI-ия Национален фестивал на руската поезия, песен и танц \"Пусть всегда будет солнце\". \r\n*** \r\nOт 11.00 часа в парка на к-с „Изгрев“ ще бъде открито второто издание на „Изгрев парк фест“. \r\n*** \r\nOт 18.00 часа ще може да бъде посетена постоянната експозиция на Авиомузей Бургас, която включва разглеждане на самолетите Ан-12, Ан-2, Ту-154, МиГ-17 и МиГ-21. \r\n*** \r\nОт 18.00 часа в зала \"Трезор\" на Археологическия музей на ул. \"Богориди\" 21 ще бъдат показани две златни изложби - \"Тракийското златно съкровище от Вълчитрън\" и \"Споменът за Велика България“. \r\n*** \r\nОт 18.00 часа в в Културен дом на нефтохимика, площад „Тройката“, ще се проведе концерт, посветен на 113 години от създаването на Общоарменски благотворителен съюз. \r\n*** \r\nОт 18.00 часа до 24.00 часа в „Авиомузей“ – Бургас жителите и гостите на града ще могат да посетят постоянната експозиция. \r\n*** \r\nОт 18.30 часа в Историческия музей на ул. \"Лермонтов\" 31 за първи път ще бъде показана голямата икона на Исус Христос, реставрирана с обществени дарения от края на миналата година. Самата реставраторка ще покаже на живо част от техниките за консервация на икони. \r\n*** \r\nOт 19.00 часа в Етнографския музей на ул. \"Славянска\" 69 ще бъде представена националната изложба \"По шевиците ще ги познаете\" от РИМ – Шумен. \r\n*** \r\nOт 20.00 часа часа музеят \"Банята на Сюлейман Великолепни\" в Туристически комплекс \"Акве Калиде\" ще отвори врати за посещение. Посетителите ще могат да гледат прожекциите на 3D мапинг на всеки кръгъл час. \r\n*** \r\nOт 11.00 часа на паркинга на Varna Mall ще се състои Пролетен Фермерски пазар. \r\n*** \r\nОт 17.00 часа в \"Парк- музей на бойната дружба 1444 \"Владислав Варненчик\" ще бъде открита изложба, посветена е на 595 години от рождението на полско-унгарския крал. В изложбата е включена и първата колекция от пощенски марки, специално създадени по повод откриването на Мавзолея през 1935 година. \r\n*** \r\nОт 18.00 часа във Военноморския музей ще започне програмата за Нощта на музеите, в която културната институция участва. Музеят ще работи с вход свободен от 18.00 часа до полунощ. \r\n*** \r\nOт 18.00 часа във Военноморският музей на бул. „Приморски” № 2 ще се проведе церемония за обявяване и награждаване на победителите от конкурса за историческо есе, посветено на 140 години от създаването на военния флот на България. \r\n*** \r\nOт 09.00 часа от кв. „Картала“ и кв. „Варуша“ ще тръгне поход от Велико Търново до Преображенски манастир. \r\n*** \r\nOт 11.00 часа зала 30 на Младежки дом ще от театрална школа „Усмивка“ ще представи – театралната постановка „Монолози“. Ще бъде открита и фотоизложба от фотосесията на Театър на открито. \r\n*** \r\nOт 11.00 часа в Читалище „Искра“ , като част от афиша на театър „ВЕСЕЛ, ще бъде представен детски куклен спектакъл „Дядовата ръкавичка“. \r\n*** \r\nOт 14.00 часа в село Хотница ще бъде открит фестивала за култура и изкуство „Завръщане“. \r\n*** \r\nOт 18.00 часа в Художествена галерия „Борис Денев“ ще се проведе инициативата Европейска нощ на музеите. \r\n*** \r\nOт 18.00 часа в Археологически музей ще бъде представена нова арт-инсталация на Ландс Нордби. \r\n*** \r\nOт 19.00 часа в Галерия Heerz Tooya ще бъде представена самостоятелна изложба на Ода Хаугеруд. \r\n*** \r\nOт 19.00 часа в Историческия музей ще се проведе инцииативата Европейска нощ на музеите. \r\n*** \r\nOт 13.00 часа на игрището в района на бившето военно поделение заместник-кметът Венци Пасков ще участва в церемонията по награждаване на победителите в ежегодния футболен турнир на детските градини, който се организира от ДФК \"Видин\". \r\n*** \r\nOт 13.00 часа в началото на алеята за парк „Хижата“ ще се даде старт на петото юбилейно издание на „Лов на съкровище“. \r\n*** \r\nOт 13.00 часа в Градската концертна зала ще се състои официалното награждаване на победителите в конкурса за ученици „Работилница за репортери 2019 - Пътят към дома“. \r\n*** \r\nOт 10.00 часа в центъра на селото ще се проведе  празник на дрипавата баница „Върбица празнува“. \r\n*** \r\nOт 14.00 часа на площад „Свобода” ще бъде поставен стартът от състезанието по колоездене „Изкачване на Паничище”. \r\n*** \r\nOт 17.00 часа в Исторически музей – Дупница ке започнат събитията по повод Европейската нощ на вузеите. Ще бъде открита изложбата „Дупнишката шевица-претворена и възродена, а в откриването ще участват ВС „АртПоп” с ръководител Таня Камбурова. В 18.00 часа ще бъде представен театрален етюд от испанска пиеса от ученици от СУ „Св. Паисий Хилендарски”, в 18.30 часа концерт на Петър Тодорв, класческа китара. В 19.00 часа демонстрация за изработка на калоферска дантела и кене - Ани Йовева и Работилница „Седянка”, в 20.00 часа кетъринг и пинята, а в 21:00 часа прожектиране на филма „Триптих за Димитър Димов”. \r\n*** \r\nOт 10.00 часа в градския парк в Каварна в рамките на Националната кампания „Мисия спорт на любимите герои“ 14 анимационни героя ще забавляват стотици каварненски деца в спортните дисциплини футбол, хандбал, карате, кикбокс, тенис на корт, лека атлетика и колоездене. \r\n*** \r\nOт 09.00 часа в Розовите градини на Карлово ще проведе ритуалът „Розобер“. От 10.00 часа по ул. „Водопад“ ще се проведе Шествие на Царицата на розата. От 10.30 часа на площад „20-ти юли“ ще се проведе Фолклорен танцов спектакъл. От 12.00 часа в ТК „Старинно Карлово“ и Исторически музей ще се проведе демонстрация на розоварене и дегустация на продукти с роза. От 11.30 часа на площад „20-ти юли“/парк при библиотеката/ ще се състои работилница за приложно изкуство с „Памс парти“. От 19.20 часа на площад „20-ти юли” ще се проведе Флашмоб с Ева Костова и концерт на Военен духов оркестър при 61-ва Стрямска механизирана бригада. От 20.00 часа, на площад „20-ти юли” ще се проведе концерт на рок-група „Dust“. От 20.30 часа, на ул. „Водопад“ ще се състои Fireter шествие и спектакъл „Fireter“. От 21.00 часа, площад „20-ти юли” ще се проведе концерт на рок-група „Диана Експрес“. \r\n*** \r\nOт 10.00 часа в двора на Регионален исторически музей – Кюстендил ще започне програмата по повод Европейската нощ на музеите. \r\n*** \r\nOт 18.00 часа ще се състои концерт на духов оркестър към Национално музикално училище „Любомир Пипков“ с ръководител Вили Стоянов, както и джаз концерт на пианиста Димитър Горчаков. В рамките на Европейската нощ на музеите ще бъде открита юбилейна изложба живопис „Сакрални преплитания“ на Антония Дуенде. \r\n*** \r\nВ  помещението на стола на Община Ловеч ще се състои Тринадесети открит турнир по ускорен шахмат „Ловеч 2019“. \r\n*** \r\nOт 17.00 часа в Исторически музей - Панагюрище ще бъде открита изложба „Дарения – реликви на музея II”, ще бъдат връчени почетна награда и плакет „За принос в развитието на музейното дело в Панагюрище и Панагюрския край” и ще се проведе Среща на поколенията. В двора на музея, в 18.00 часа, ще гостува Духов оркестър „Делчо Радивчев“ при Народно читалище „Виделина-1865“. Музеят ще работи с вход свободен. \r\n*** \r\nOт 10.00 часа в Спортна зала „Кракра“ ще стартира волейболен турнир 3 х 3 (възрастова група 14-17 г.) и от 13.00 ч. – възрастова група 18-21 г. \r\n*** \r\nOт 10.00 до 22.00 часа Регионалният археологически музей в Пловдив ще се включи в инициативата „Нощ на музеите“ с редица инициативи. \r\n*** \r\nВ 18.00 часа в Регионалния етнографски музей ще се състои откриването на документалната изложба „Бистришките баби. Архаичният двуглас – мост във времето“. \r\n*** \r\nOт 18.00 часа на Римския стадион, Малката базилика и Данчовата къща ще се проведат концерт „Пловдивски читалища“, Уъркшоп по мозайки с участие на ученици от специалност „Стенопис“ в НХГ „Цанко Лавренов“ и откриване „Пролетна изложба“ на учителите на НХГ „Цанко Лавренов“. \r\n*** \r\nOт 19.00 часа в Балабановата къща ще се състои откриване на „Една изложба от стари фотографии“ от Александър Сертев, а в 20.30 часа на Римския стадион ще започне премиера на филма „Храмът на словото“ на Фондация „Памет“ с подкрепата на Министерство на културата и Фондация „Пловдив 2019“. \r\n*** \r\nOт 11.00 часа на „Пернишка крепост“ -Програма и занимания на открито по повод Европейската нощ на музеите. От 18.00 часа в Галерия “Любен Гайдаров” ще се проведе Европейска нощ на музеите. От 19.00 чада в Регионален исторически музей ще бъде открита изложба „Един експонат – една изложба: Ферман за строежа на църквата „Св.Спас“, с. Поцърненци“. От 19.15 часа ще бъде открита изложба  „Нередактирано детство – деца на Перник“ . От 10.00 до 00.00 часа в музея ще има Ден на отворените врати. \r\n*** \r\nOт 20.00 часа в постоянна експозиция „Златю Бояджиев“ ще бъде поставено началото на ,,Триптих от Пантомима, Китара и Поезия“. \r\n*** \r\nВ 20.00 часа на Античния театър хеви метъл групата ACCEPT ще изнесе концерт със Симфоничен оркестър – Пловдив. \r\n*** \r\nOт 18.00 часа За пета поредна година Историческият музей (ИМ) и Музеят на солта в Поморие ще се включат в европейската инициатива „Нощ на музеите”. \r\n*** \r\nOт 09.30 часа в Археологическия музей в Разград жители и гости на града ще имат възможността да видят постоянната експозиция „Следи от древността. От 10.00 часа до 22.00 часа ще бъдат отворени вратите с вход свободен на всички къщи музеи в града. \r\n*** \r\nВ Общински културен център ще се проведе Десети национален фолклорен фестивал „Капанска китка“ . \r\n*** \r\nOт 17.00 часа в Регионален исторически музей-Русе ще се състои тазгодишното издание на Нощ в музея. \r\n*** \r\nOт 14.00 часа в НЧ „Светлина-1925“ – с. Момчиловци ще се състои тържествено отбелязване на 180-годишнината от началото на образователното дело в село Момчиловци и юбилей на ОУ „Св. Св. Кирил и Методий“. От 17.00 на откритата сцена на площада в село Момчиловци ще се състои официално откриване на празника на село Момчиловци. \r\n*** \r\nOт 18.00 часа в Художествена галерия – гр. Смолян ще бъде представена изложба на смолянски художници, посветена на 24 май - Ден на славянската писменост, българската просвета и култура. \r\n*** \r\nOт 11.00 часа в зала първи етаж, РБ „З. Княжески“ ще се състои излъчване на DVD – запис Борис Христов – „Гласът, който моли бога за България“. \r\n*** \r\nOт 18.00 часа в  РИМ „Стою Шишков“ – гр. Смолян ще се проведе Европейска нощ на музеите. \r\n*** \r\nOт 18.00 часа в Художествената галерия в Смолян ще бъде открита изложбата на смолянските художници, посветена на 24 май, като инициативата е в рамките на Нощта на музеите. \r\n*** \r\nOт 19.00 часа НЧ „Родина - 1860“, зала ет.2, ще бъде представен спектакълът „И най–мъдрият си е малко прост“. \r\n*** \r\nOт 19.00 часа музеи и културни институти отварят врати по повод Европейската нощ на музеите. \r\n*** \r\nOт 18.00 часа екипът на търговищкия музей отваря своите експозиции и изложби, където всеки ще може да открие  респектиращите непознато и изненадващо, уникално и отминало,  усмивка и забавление. \r\n*** \r\nOт 10.00 часа в зала „Дружба“ в Хасково ще се проведе националният турнир по спортни танци „Гранд Купа Хасково 2019“. \r\n*** \r\nOт 09.00 часа в природен парк „Шуменско плато“ ще се проведе поетическият пленер писане от натура „Над облаците и под земята“ в рамките на Националния студентски литературен конкурс „Боян Пенев. В 14.30 часа е стартът на 39-ия поетически дуел с модератор Петър Чухов, участници в него са Надежда Романова и Пламена Николова. В 17.00 часа в зала 309 на Ректората Васил Видински ще представи дебютната книга „Годината с тринайсет прозореца“ на Лилия Трифонова – носител на голямата награда в миналогодишното издание на конкурса. \r\n*** \r\nOт 16.00 часа до 24.00 часа Регионален исторически музей - Шумен ще отбележи Европейската нощ на музеите и експозициите ще бъдат със свободен вход за посещение. \r\n*** \r\nOт 16.00 часа в Културно-информационен център „Безистен“ с Интерактивен музей, Художествена галерия „Жорж Папазов“, Регионалния исторически музей, Етнографския комплекс в кв. „Каргон“ и в Музея на бойната слава за поредна година Ямбол ще отбележи Европейската нощ на музеите с атрактивната игра „Влез в историята“. Краят е в 21.00 часа, а тегленето на наградите е от 22.00 часа. \r\n*** \r\n*** \r\nOт 11.00 часа в парка при езерото Дружба в район \"Искър\" кандидатите за евродепутати Андрей Новаков и Йоана Йончева-Фильова ще присъстват на курбан за здраве и успех и празник „България в обединена Европа“. \r\n*** \r\nOт 11.00 часа в \"Южния парк\" в гр. София откъм бул. \"Витоша\" Петър Витанов, Цветелина Пенкова, проф. Мариела Модева ще се срещнат с жители. \r\n*** \r\nOт 11.30 часа в ПП Витоша, местност Игликина поляна, кандидатът за евродепутат Андрей Ковачев ще присъства на спортен празник \"Споделени игри\". \r\n*** \r\nOт 11.30 часа на тенис кортовете пред зала София кандидатът за евродепутат Андрей Новаков ще присъства на награждаването на \"Маратон под наслов „Движението е здраве“, посветен на Световния ден на движението за здраве. \r\n*** \r\nOт 12.30 часа кандидатът за евродепутат Ева Майдел ще се срещне с граждани на открита приемна на бул. „Витоша“ и ул. „Патриарх Евтимий“. По-късно Ева Майдел ще се срещне с граждани в парка срещу районната администрация на СО-район \"Младост\" между 14.00 и 15.00 часа. От 15.10 до 16.00 часа Ева Майдел ще разговаря с граждани на спирка метростанция Младост 1 и Кооперативен пазар на Младост 1. \r\n*** \r\nOт 14.00 часа пред читалището в кв. \"Младост 1\" в София Петър Витанов, Цветелина Пенкова, проф. Мариела Модева и проф. Румен Гечев ще срещнат с граждани. В 17.00 часа в парка срещу община Младост те ще се срещнат с жители на р-н Младост.  \r\n*** \r\nOт 15.00 часа кандидатите за евродепутати Андрей Ковачев и Андрей Новаков ще присъстват на футболен турнир в Курило -Нови Искър. \r\n*** \r\nOт 16.30 часа в парк \"Възраждане\" кандидатите за евродепутати Мария Габриел, Ева Майдел и Андрей Ковачев ще присъстват на празник на район \"Възраждане\". \r\n*** \r\nOт 17.00 часа в Северен парк (езерото) Кандидатите за евродепутати Мария Габриел, Ева Майдел и Андрей Ковачев ще участват в основното предизборно събитие на 25 МИР ГЕРБ - София: Концерт „Заедно за Европа, заедно за България“. \r\n*** \r\nOт 19.00 часа в центъра на с. Близнаци, общ. Аврен, Деница Златева и Десислав Тасков ще се срещнат с жители \r\n*** \r\nOт 15.00 часа в конферентната зала срещу общината в гр. Бяла, област Варна, Деница Златева и д-р Десислав Тасков ще се срещнат с граждани. \r\n*** \r\nOт 18.00 часа площада в центъра на гр. Драгоман Емил Георгиев ще присъства на международен фолклорен фестивал \"Нишавски хоровод\". \r\n*** \r\nOт 15.00 часа Деница Златева и д-р Десислав Тасков ще се срещнат с обществеността. \r\n*** \r\nOт 12.30 часа в информационна шатра, ситуирана на централния площад „Свобода“ кандидатът за евродепутат от листата на ГЕРБ и СДС Лиляна Павлова ще се срещне и разговаря с граждани на община Дупница. \r\n*** \r\nOт 09.00 часа край гр. Карлово Момчил Неков ще вземе участие в розобер и Празника на розата. В 10.30 часа на пл. \"20-ти юли\" гр. Карлово той ще участва в Празника на розата. \r\n*** \r\nOт 16.00 часа в местността Бакаджик, Златица, Крум Дончев ще вземе участие в спортен турнир и урок по родолюбие. В 18.00 часа в салона на читалището в гр. Златица Дончев и проф. Мариела Модева ще се срещнат с граждани. \r\n*** \r\nOт 10.00 часа на пл. \"България\" в гр. Пещера Крум Дончев ще вземе участие в състезание-демонстрация по майсторско и безопасно кормуване. \r\n*** \r\nOт 16.00 часа в зала \"България\" на Пловдивския панаир в Сергей Станишев ще даде брифинг за медиите. \r\n*** \r\nOт 16.30 часа в зала \"България\" на Пловдивския панаир, Елена Йончева, Сергей Станишев и Момчил Неков ще се срещнат с обществеността. \r\n*** \r\nOт 17.00 часа в централния предизборен пункт на ГЕРБ, който е разположен на Главната пешеходна улица до площад „Стефан Стамболов“ 1, кандидатът за евродепутат Младен Шишков ще се срещне с граждани. \r\n*** \r\nOт 15.00 часа в центъра на  гр. Приморско Димитър Данчев ще се срещне с обществеността. \r\n*** \r\nOт 14.00 часа в кв. \"Николаево\" в гр. Раковски Сергей Станишев ще се срещне с граждани. \r\n*** \r\nOт 18.30 часа в клуба на БСП в с. Ягодово, община Родопи, Сергей Станишев ще се срещне с жители на селото. \r\n*** \r\nOт 20.00 часа Сергей Станишев ще вземе участие в традиционния събор на с. Катуница. \r\n*** \r\nOт 17.00 часа на централния градски площад „Захари Зограф“ кандидатите за евродепутати от ГЕРБ Андрей Новаков, Ивелина Василева и Лиляна Павлова ще участват в основното предизборно събитие на ГЕРБ - София област в Самоков. \r\n*** \r\nOт 12.00 часа в хотел \"Кипарис Алфа\" ще се проведе събитие на „Коалиция за България“. \r\n*** \r\nOт 14.00 часа в читалище „Светлина 1925“ кандидатът за член на Европейския парламент Марин Захариев ще се включи в тържествата по случай 180 години образователно дело в родопското село Момчиловци и юбилей на ОУ „Св. св. Кирил и Методий“. \r\n*** \r\nOт 18.00 часа в читалището в гр. Созопол Димитър Данчев ще се срещне с жители. \r\n*** \r\nOт 13.00 часа в залата на общината в гр. Съединение Момчил Неков ще се срещне с граждани. \r\n*** \r\nOт 16.00 часа в клуба на БСП в гр. Царево Димитър Данчев ще се срещне с граждани. \r\n*** \r\nOт 18.00 часа на площад „Освобождение“ще се проведе концерт на народния изпълнител Илия Луков и Танцова формация „Мездра“, който се провежда с подкрепата на водача на листата на ВМРО за евроизборите Ангел Джамбазки. На празничното събитие ще присъства и вицепремиерът, министър на отбраната и председател на ВМРО – Българско национално движение Красимир Каракачанов, както и народният представител в ПГ на „Обединени патриоти“ Емил Димитров.", "date": "2019.05.18", "title": "Предстоящи събития в страната за 18 май (Агенция „Фокус“)"}
{"url": "http://www.focus-news.net/news/2019/05/18/2659452/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "САЩ са се съгласили в течение на 48 часа да отменят въведените по-рано мита върху вноса на стомана и алуминий от Канада и Мексико в замяна на нови твърди мерки от страна на Мескико и Отава, целящи да предотвратят вноса на китайска стомана в САЩ от територията на съедните страни, пише вестник  The Washington Post , като се позовава на свои източници. \r\nСпоред тяхната информация, постигнатото от страните споразумение ще позволи да се избегнат квотите за стомана от Канада и Мексико, против които се обявяваха властите на тези страни. \r\n„Сключихме сделка. Това е страхотен ден“, цитира думите на свой източник от Белия Дом Politico. Той потвърди, че митата ще бъдат отменени след 48 часа. Според информацията на изданието, в петък канадският премиер Джъстин Трюдо и президентът на САЩ Доналд Тръмп са обсъдили сделката по телефона. Тези мита са били „ключово препятствие“ за ратифицирането от парламента на страната на „Споразумението САЩ, Мексико и Канада“ (the United States - Mexico - Canada Agreement, USMCA) \r\nОфициалното заявление ще бъде публикувано в близките часове. \r\n***  Напрежението в Източното Средиземноморие се увеличава бързо. Както е известно, операциите с природен газ, които започнаха да се засилват в региона от началото 2000-те години, доведоха до превръщането на тази област в фокус на международните енергийни компании, пише електронното издание на турския консервативен ежедневник  Yeni Safak  в материал, представен без редакторска намеса. \r\nПроучването във водите на Израел, гръцката администрация на Южен Кипър, Египет, Ливан и Палестина доведе до откриването на множество находища на природен газ с различни размери. \r\nС продължаването на проучвателните операции в Източното Средиземноморие броят на откритите ресурси също продължи да нараства. Естествено, Турция също е навила ръкавите си, за да сондира за газ в района на Източното Средиземноморие. Понастоящем Анкара предприема важни стъпки за защита както на собствените си, така и на правата на т.нар Турска република Северен Кипър (ТРСК) по отношение на собствеността върху въглеводородните ресурси в региона. \r\nВъпреки това, тъй като наскоро Турция ускори операциите за изследване на Източното Средиземноморие за природен газ, напрежението в региона внезапно започна да се засилва. Намесата на ЕС, САЩ и други страни от региона доведе до нова политическа ситуация в източната част на Средиземно море. Те пренебрегват Турция \r\nОчевидно е, че както страните от региона, така и САЩ разработват нова политика по отношение на игнорирането и изолирането на Турция в Източното Средиземноморие. \r\nПо-рано бяхме свидетели на това, че Република Кипър, Гърция, Израел, Италия, Йордания, Палестина и Египет се събират под името \"Източно средиземноморски форум за газ\" и полагат големи усилия да изключат Турция. \r\nВъз основа на споразуменията за изключителната икономическа зона (ИИЗ), които Република Кипър е направила едностранно и незаконно във времето с държавите от региона, изглежда, че Никозия се опитва да наложи свършен факт днес, сякаш е единствен собственик на ресурсите в региона. \r\nСтраните в Източното Средиземноморие започнаха да търсят алтернативни пътища извън Турция за пренос на открития в морето природен газ към страните потребители. Забелязва се, че всеки път те се фокусират върху различни сценарии и постоянно държат жив проекта за „Източносредиземноморския газопровод (East Med Pipeline), който е алтернативен път на Турция. \r\nРеакцията на САЩ спрямо стартираните от Турция сондажни операции показва, че се полагат усилия за установяване на нов баланс на силите в региона. Какво ще направи Турция?  \r\nТурция следва да ускори допълнително своите проучвателни операции в предстоящия период, за да открие резервите на природен газ, което е нейно право. Откриването на запаси от природен газ в Източното Средиземноморие е много важна стъпка както за развитието на икономиките, така и за повишаване на благосъстоянието в региона, а освен това и за промяната в уравнението на природния газ. \r\nТурция вече имаше предимство, тъй като е оптималния път за транспортиране на ресурсите от Източното Средиземноморие. Пределно ясно, че сега тя трябва да възприеме коренно различна позиция с вероятността да получи статут на страна производител. \r\nТова вероятно ще бъде единственото решение на проблема с високите сметки за енергия в Турция и за намаляване на несигурността срещу чуждестранните шокове в икономиката. \r\nЕто защо, предписанието за премахване на външната енергийна зависимост на Турция зависи пряко от запасите на природен газ, които ще бъдат открити в Източното Средиземноморие. \r\n***  Последните две седмици, след като Иран обяви, че спира да изпълнява част от своите задължения по Съвместния всеобхватен план за действие (СВПД), руската дипломация работи на високи обороти. Малко след заявлението на Техеран за СВПД, външният министър на Русия Сергей Лавров се срещна с иранския си колега Мохамед Джавад Зариф и разкритикува излизането на САЩ от ядрената сделка. След това, след срещата му с държавния секретар Майк Помпео в Сочи на 14 май, Лавров изрази желанието на Русия за избягване на ескалиране на напрежението в американско-иранските отношения до въоръжен конфликт, но предупреди, че такъв изход е възможен заради твърдата политика на САЩ спрямо Иран, пише американският аналитичен център  Stratfor  в материал, представен без редакторска намеса. Какво може да означава това? \r\nВ съчетание с различните стратегически планове на Русия за Иран и Съединените щати, последните изявления на Лавров показват, че Москва ще се опита да се възползва от нарастващата загриженост на Вашингтон за Техеран, за да получи концесии от САЩ в други области, като санкциите, Украйна и контрола над оръжията. В същото време Москва ще увеличи стратегическата подкрепа за Иран през следващите седмици, като се стреми да придобие нови лостове за натиск върху Вашингтон по време на преговорите. По-специално следва да се очакват следните действия: \r\n*Повишена ядрена подкрепа (включително разработване на реактори и доставка на забранен от СВПД уран в Иран). \r\n*Увеличена икономическа подкрепа (включително създаване на мрежи за контрабанда на петрол или други действия за заобикаляне на съществуващите санкции на САЩ). \r\n*Повишена дипломатическа подкрепа (включително гласуване срещу предложени от САЩ или подкрепяни от САЩ инициативи). \r\n*Увеличаване на военната подкрепа (включително изпращане на руски войски, ракети и други оръжия до ключови ядрени и военни обекти с цел усложняване на американските военни стратегии). Какво трябва да се помни?  \r\nВъпреки това мащабът на руската подкрепа е ограничен от собствените й намерения по отношение на Техеран. Русия оценява Иран като ключов съюзник в конфронтацията със САЩ и иска това да продължи и в бъдеще. Затова Москва продължава да се противопоставя на опитите на САЩ да провокират смяна на режима в Иран, като се оттеглят от СВПД и налагат санкции. В същото време Москва не желае Техеран да укрепи достатъчно военната си мощ, за да се противопостави на самата Русия в бъдеще. По същата причина не иска Иран да получи ядрено оръжие. \r\nЦялата сложност на тези отношения, развиващи се с различен успех, най-добре се илюстрира от периодичното участие на Русия в изграждането на ядрен реактор в иранския Бушер. АЕЦ не са предназначени за производство на оръжейни материали (поне не директно), но някои от нейните доставчици също участват в иранската оръжейна програма. Въпреки че атомната електроцентрала в Бушер все още не е завършена, гражданската й мисия показва готовността на Русия да продължи да помага на Иран в мирната област, включително ядрената енергия. \r\nОт своя страна Иран приветства подкрепата на Русия, особено що се отнася до поддържането на СВПД, предвиден за облекчаване на санкциите. Но като се имат предвид историческите отношения с Русия и участието й в иранските дела, Техеран е предпазлив да се приближи твърде близо до Москва, за да не падне отново под огромното й влияние. \r\n***", "date": "2019.05.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/18/2659455/uraganen-vyatar-i-gradushki-nanesoha-shteti-v-svishtov-karlovo-i-nova-zagora-obzor.html", "text": "Градушка колкото орех падна в четвъртък в Карловско. Засегнати са 7 населени места - Каравелово, Богдан, Певците, Мраченик, Иганово, Кърнаре и Калофер, като са пострадали основно земеделски култури – домати, пипер, зеле и голяма част от розовите насаждения. В различните населени места между 40% и 100% от селскостопанската продукция е унищожена изцяло. Най-силно засегнато е село Каравелово. Няма разрушени жилища и пострадали хора. Няма прекъснати електропроводи, всички селища са снабдени с електричество и вода. Има обаче поражения върху общинска инфраструктура – пътна мрежа и покриви на общински сгради. \r\nСериозни щети има и в Свищов, където най-критична бе ситуацията в село Морава. Десетки къщи и дворове в селото бяха наводнение от падналия снощи пороен дъжд и градушка. Движението на влаковете между Левски и Свищов е спряно заради отнесен участък от над 200 метра от железопътната линия. Няма ранени и бедстващи хора. През целия ден се работи по отстраняването на дървета, паднали върху къщи, улици и електрически стълбове, както и по разчистването на пътищата от струпалата се земна маса. Селото е частично без ток, екипи на енергодружеството също работят по отстраняване на щетите. Работи се и по засегнатия участък от жп линията при село Морава. \r\nКомисия оценява щетите от проливния дъжд и градушката паднали в Нова Загора. Най-засегнати са селата Езерово, Стоил войвода, Загорци, Събрано, Ценово и Съдийско поле. Към момента обстановката в общината се нормализира - няма бедстващи хора и проблеми с електрозахранването. \r\nМинистърът на земеделието, храните и горите Десислава Танева съобщи, че в два от трите засегнати от градушката райони нямат покритие за противоградова защита от Изпълнителната агенция за борба с градушките (ИАБГ) и пораженията там са значителни. „В единия от тях обаче има противоградова защита и последствията след градушката са в значително по-малки размери, тъй като се намалява силата на въздействието и големината на градовото зърно е по-малко“, уточни министърът. \r\nТя припомни, че пострадалите земеделски стопани могат да кандидатстват за обезщетение, само ако продукцията им е поразена от градушка на 100 %. „Трябва да се уведомят Областните и Общинските дирекции по земеделие. От тази сутрин съответните Общински служби обследват пострадалите площ. Изчакваме земеделските производители по тяхна преценка да подадат молба за обезщетение, тъй като помощта за пропаднали площи после влияе върху отпускането на други помощи. Държавата обезщетява по-добре площите, които са застраховани“, каза още министър Танева. По първоначални данни от Областните дирекции по земеделие в трите района са пострадали малко над 4 хил.дка земеделски площи . \r\nТя припомни, че продължава доизграждането на нови ракетни площадки. До 10 дни се очаква да започнат работа още нови 63. „Надявам се с тези допълнителни съоръжения да можем да засилим защитата и да намалим пораженията от градушки“, обясни министърът на земеделието, храните и горите. \r\nПо данни на ИАБГ от началото на активния сезон за противоградова защита до момента са изстреляни 1284 ракети, от които 477 само през вчерашния ден в областите, Стара Загора, Сливен, Пловдив, Пазарджик и Плевен. 199 са ракетните площадки в страната, като всяка от тях разполага с по 30 ракети. Към момента има в наличност близо 12 хил. ракети.", "date": "2019.05.18", "title": "Ураганен вятър и градушки нанесоха щети в Свищов, Карлово и Нова Загора (ОБЗОР)"}
{"url": "http://www.focus-news.net/news/2019/05/18/2659459/faz-avstriyskata-koalitsiya-e-zaplashena-ot-skandal-s-ruski-oligarh.html", "text": "Управляващата във Виена коалиция на Австрийската народна партия (АНП) и \"Партия на свободата на Австрия\" е изправена пред най-тежкия си тест от началото на управлението й. Става въпрос за скандал с участието на вицеканцлера и председател на \"Партия на свободата на Австрия\" Хайнц-Кристиан Щрахе и руски олигарх, съобщава германският национален ежедневник  Die Frankfurter Allgemeine Zeitung . \r\nDer Spiegel и Die Süddeutsche Zeitung разкриха, че през 2017 г. Щрахе е имал готовност да даде обществени поръчки на руски олигарх в замяна на помощ за предизборната му кампания. Съответното стана ясно от тайно създадени видеозаписи, изтекли  в медиите. Според Die Süddeutsche Zeitung срещата е инициирана с цел Щрахе да бъде поставен в капан. Самият той към момента не е давал изявления във връзка със скандала.  Тереза Герова", "date": "2019.05.18", "title": "FAZ: Австрийската коалиция е заплашена от скандал с руски олигарх"}
{"url": "http://www.focus-news.net/news/2019/05/18/2659458/ea-daily-predsedatelyat-na-kosovskiya-parlament-pretendira-za-nish.html", "text": "Председателят на косовския парламент Кадри Весели отново изказа териториални претенции за сръбския Ниш, като заяви, че този древен град по-рано е бил населен от албанци, които, след като са били изгонени от сърбите, са се заселили в Прищина, предава руската агенция  EA Daily . \r\nПо думите на Весели, всеки път, когато той споменава Ниш, сърбите го критикуват за това. Въпреки това, той твърдим че „в Ниш е имало поселения от албанци, които по-късно са изгонени“. \r\n„Нашите стари жители на Прищина са дошли от околностите на Ниш, особено от местността Куршумлия“, заяви Весели пред прищинския портал Indeksonlajn на 16 май по време на оглед на място, където ще бъде построен мемориален център в памет на жертвите на сръбския геноцид по време на конфликта в Косово в края 90-те. \r\nПо-рано Весели заяви, че „Косово ще стигне до Ниш“ и че той не би имал нищо против към територията на страната да се присъединят три сръбски общини Прешево, Медведжа и Буяновац. „Повече от всичко искам Прешевската долина да се присъедини към Косово. С радост бихме сключили такъв договор, ако Сърбия е съгласна с това“, заяви Весели през март 2018 година. \r\nПревод и редакция:", "date": "2019.05.18", "title": "EA Daily: Председателят на косовския парламент претендира за Ниш"}
{"url": "http://www.focus-news.net/news/2019/05/18/2659456/balgariya-sazdava-fond-za-kulturno-satrudnichestvo-v-yugoiztochna-evropa-obzor.html", "text": "България създава постоянно действащ фонд за културно сътрудничество в Югоизточна Европа. Той ще бъде създаден в рамките на Съвета на министрите на културата в Югоизточна Европа, като българската държава ще разработи учредителните документи, правилата и механизмите за действие на фонда. Всички държави ще участват с определени вноски, като точният размер на сумата предстои да бъде изяснен. \r\nЦелта на фонда е да се инвестират повече средства и енергия в популяризирането на културата, наследството, творчеството и иновациите на страните от региона, както и да се утвърди положителният образ на Югоизточна Европа като цяло. Фондът ще насърчава изпълнението на проекти за регионално и международно културно сътрудничество на основата на координираните действия на страните и на общите им приоритети. \r\nМинистърът на културата Боил Банов заяви, че фондът ще даде възможност за мобилност, за обмяна на идеи, за общуване на творци, както и да се правят съвместно различни спектакли. „Това решение е изключително важно. Много е добър този Съвет, много добри послания е приемал през годините, но този фонд е големият ключ – той ще създаде устойчивост. Всички държави ще имаме вноски в него и ще даде перспектива на творците от целия регион да общуват заедно, да работят заедно, да се състезават заедно“, обясни Банов. Той посочи, че именно това е ключът към съвместното живеене и ключът към съвместния образ, който регионът иска да създаде. Министърът на културата изрази надежда, че в рамките на няколко месеца ще бъдат уточнени правилата и вноските, за да може фондът да стартира. \r\nЦветилена СИМЕОНОВА", "date": "2019.05.18", "title": "България създава фонд за културно сътрудничество в Югоизточна Европа (ОБЗОР)"}
{"url": "http://www.focus-news.net/news/2019/05/18/2659669/veliko-tarnovo-desetki-roditeli-se-vklyuchiha-vav-vtoriya-protest-sreshtu-natsionalnata-strategiya-za-deteto-v-grada.html", "text": "Около 60 родители се включиха във втория протест срещу Националната стратегия за детето във Велико Търново, предаде репортер на  Радио \"Фокус\" - Велико Търново . Те се събраха на площада около паметник „Майка България”. Протестът започна с молебен, отслужен от отец Богдан Арабаджиев, след което протестиращите се отправиха към парк \"Дружба\". Шествието бе конвоирано от полицаи. В парка протестиращите изразиха недоволството си от вече спрения документ. Според тях проблемът не е самата стратегия, а фактът, че части от нея вече са прокарани в различни закони, под различна форма. Според тях Стратегията е препис на спрения заради протести Закон за детето през 2012 година. По думите им политиките, които се прокарват, са актуални в цяла Западна Европа, но не и за България. Те изразиха мнение, че държавата не трябва да се намесва в личния живот на семействата. Протестът продължава и към момента. В парк \"Дружба\" има засилено полицейско присъствие, но обстановката е спокойна. \r\nНадежда КРЪСТЕВА", "date": "2019.05.18", "title": "Велико Търново: Десетки родители се включиха във втория протест срещу Националната стратегия за детето в града"}
{"url": "http://www.focus-news.net/news/2019/05/18/2659460/washington-post-sasht-otmenyat-mitata-varhu-stomanata-i-aluminiya-ot-kanada-i-meksiko.html", "text": "САЩ са се съгласили в течение на 48 часа да отменят въведените по-рано мита върху вноса на стомана и алуминий от Канада и Мексико в замяна на нови твърди мерки от страна на Мескико и Отава, целящи да предотвратят вноса на китайска стомана в САЩ от територията на съедните страни, пише вестник  The Washington Post , като се позовава на свои източници. \r\nСпоред тяхната информация, постигнатото от страните споразумение ще позволи да се избегнат квотите за стомана от Канада и Мексико, против които се обявяваха властите на тези страни. \r\n„Сключихме сделка. Това е страхотен ден“, цитира думите на свой източник от Белия Дом Politico. Той потвърди, че митата ще бъдат отменени след 48 часа. Според информацията на изданието, в петък канадският премиер Джъстин Трюдо и президентът на САЩ Доналд Тръмп са обсъдили сделката по телефона. Тези мита са били „ключово препятствие“ за ратифицирането от парламента на страната на „Споразумението САЩ, Мексико и Канада“ (the United States - Mexico - Canada Agreement, USMCA) \r\nОфициалното заявление ще бъде публикувано в близките часове. \r\nПревод и редакция:", "date": "2019.05.18", "title": "Washington Post: САЩ отменят митата върху стоманата и алуминия от Канада и Мексико"}
{"url": "http://www.focus-news.net/news/2019/05/18/2659463/yeni-safak-energiyni-voyni-v-iztochnoto-sredizemnomorie.html", "text": "Напрежението в Източното Средиземноморие се увеличава бързо. Както е известно, операциите с природен газ, които започнаха да се засилват в региона от началото 2000-те години, доведоха до превръщането на тази област в фокус на международните енергийни компании, пише електронното издание на турския консервативен ежедневник  Yeni Safak  в материал, представен без редакторска намеса. \r\nПроучването във водите на Израел, гръцката администрация на Южен Кипър, Египет, Ливан и Палестина доведе до откриването на множество находища на природен газ с различни размери. \r\nС продължаването на проучвателните операции в Източното Средиземноморие броят на откритите ресурси също продължи да нараства. Естествено, Турция също е навила ръкавите си, за да сондира за газ в района на Източното Средиземноморие. Понастоящем Анкара предприема важни стъпки за защита както на собствените си, така и на правата на т.нар Турска република Северен Кипър (ТРСК) по отношение на собствеността върху въглеводородните ресурси в региона. \r\nВъпреки това, тъй като наскоро Турция ускори операциите за изследване на Източното Средиземноморие за природен газ, напрежението в региона внезапно започна да се засилва. Намесата на ЕС, САЩ и други страни от региона доведе до нова политическа ситуация в източната част на Средиземно море. Те пренебрегват Турция \r\nОчевидно е, че както страните от региона, така и САЩ разработват нова политика по отношение на игнорирането и изолирането на Турция в Източното Средиземноморие. \r\nПо-рано бяхме свидетели на това, че Република Кипър, Гърция, Израел, Италия, Йордания, Палестина и Египет се събират под името \"Източно средиземноморски форум за газ\" и полагат големи усилия да изключат Турция. \r\nВъз основа на споразуменията за изключителната икономическа зона (ИИЗ), които Република Кипър е направила едностранно и незаконно във времето с държавите от региона, изглежда, че Никозия се опитва да наложи свършен факт днес, сякаш е единствен собственик на ресурсите в региона. \r\nСтраните в Източното Средиземноморие започнаха да търсят алтернативни пътища извън Турция за пренос на открития в морето природен газ към страните потребители. Забелязва се, че всеки път те се фокусират върху различни сценарии и постоянно държат жив проекта за „Източносредиземноморския газопровод (East Med Pipeline), който е алтернативен път на Турция. \r\nРеакцията на САЩ спрямо стартираните от Турция сондажни операции показва, че се полагат усилия за установяване на нов баланс на силите в региона. Какво ще направи Турция?  \r\nТурция следва да ускори допълнително своите проучвателни операции в предстоящия период, за да открие резервите на природен газ, което е нейно право. Откриването на запаси от природен газ в Източното Средиземноморие е много важна стъпка както за развитието на икономиките, така и за повишаване на благосъстоянието в региона, а освен това и за промяната в уравнението на природния газ. \r\nТурция вече имаше предимство, тъй като е оптималния път за транспортиране на ресурсите от Източното Средиземноморие. Пределно ясно, че сега тя трябва да възприеме коренно различна позиция с вероятността да получи статут на страна производител. \r\nТова вероятно ще бъде единственото решение на проблема с високите сметки за енергия в Турция и за намаляване на несигурността срещу чуждестранните шокове в икономиката. \r\nЕто защо, предписанието за премахване на външната енергийна зависимост на Турция зависи пряко от запасите на природен газ, които ще бъдат открити в Източното Средиземноморие. \r\nПревод и редакция:", "date": "2019.05.18", "title": "Yeni Safak: Енергийни войни в Източното Средиземноморие"}
{"url": "http://www.focus-news.net/news/2019/05/18/2659471/pregled-na-mezhdunarodnite-novini-do-600-chasa-agentsiya-fokus.html", "text": "Сирийската система за противовъздушна отбрана прихванаха снаряди, изстреляни от територията на Израел, и унищожиха редица от тях, предава  AFP , като се позовава на информация от официалната агенция на Дамаск - SANA. \r\n\"Нашите системи за ПРО прихвана обекти, идващи от окупираните територии (Израел) и свалиха няколко от тях\", предаде SANA, цитирайки военен източник. По-рано бе съобщено за \"силна експлозия\" около столицата Дамаск. \r\n***  Управляващата във Виена коалиция на Австрийската народна партия (АНП) и \"Партия на свободата на Австрия\" е изправена пред най-тежкия си тест от началото на управлението й. Става въпрос за скандал с участието на вицеканцлера и председател на \"Партия на свободата на Австрия\" Хайнц-Кристиан Щрахе и руски олигарх, съобщава германският национален ежедневник  Die Frankfurter Allgemeine Zeitung . \r\nDer Spiegel и Die Süddeutsche Zeitung разкриха, че през 2017 г. Щрахе е имал готовност да даде обществени поръчки на руски олигарх в замяна на помощ за предизборната му кампания. Съответното стана ясно от тайно създадени видеозаписи, изтекли  в медиите. Според Die Süddeutsche Zeitung срещата е инициирана с цел Щрахе да бъде поставен в капан. Самият той към момента не е давал изявления във връзка със скандала. \r\n***  Председателят на косовския парламент Кадри Весели отново изказа териториални претенции за сръбския Ниш, като заяви, че този древен град по-рано е бил населен от албанци, които, след като са били изгонени от сърбите, са се заселили в Прищина, предава руската агенция  EA Daily . \r\nПо думите на Весели, всеки път, когато той споменава Ниш, сърбите го критикуват за това. Въпреки това, той твърдим че „в Ниш е имало поселения от албанци, които по-късно са изгонени“. \r\n„Нашите стари жители на Прищина са дошли от околностите на Ниш, особено от местността Куршумлия“, заяви Весели пред прищинския портал Indeksonlajn на 16 май по време на оглед на място, където ще бъде построен мемориален център в памет на жертвите на сръбския геноцид по време на конфликта в Косово в края 90-те. \r\nПо-рано Весели заяви, че „Косово ще стигне до Ниш“ и че той не би имал нищо против към територията на страната да се присъединят три сръбски общини Прешево, Медведжа и Буяновац. „Повече от всичко искам Прешевската долина да се присъедини към Косово. С радост бихме сключили такъв договор, ако Сърбия е съгласна с това“, заяви Весели през март 2018 година \r\n***  САЩ са се съгласили в течение на 48 часа да отменят въведените по-рано мита върху вноса на стомана и алуминий от Канада и Мексико в замяна на нови твърди мерки от страна на Мескико и Отава, целящи да предотвратят вноса на китайска стомана в САЩ от територията на съедните страни, пише вестник  The Washington Post , като се позовава на свои източници. \r\nСпоред тяхната информация, постигнатото от страните споразумение ще позволи да се избегнат квотите за стомана от Канада и Мексико, против които се обявяваха властите на тези страни. \r\n„Сключихме сделка. Това е страхотен ден“, цитира думите на свой източник от Белия Дом Politico. Той потвърди, че митата ще бъдат отменени след 48 часа. Според информацията на изданието, в петък канадският премиер Джъстин Трюдо и президентът на САЩ Доналд Тръмп са обсъдили сделката по телефона. Тези мита са били „ключово препятствие“ за ратифицирането от парламента на страната на „Споразумението САЩ, Мексико и Канада“ (the United States - Mexico - Canada Agreement, USMCA). \r\n***  Европейският съюз обяви в петък, че е готов да преговаря за ограничена търговска сделка, включително за автомобилите, със САЩ, след като американският президент Доналд Тръмп отложи решението си за налагане на мита върху вноса на коли, предава  AFP . \r\n„Отбелязваме, че САЩ отлага решението си за авто-тарифите със 180 дни“, заяви европейският комисар по търговията Сесилия Малмстрьом в „Туитър“. „САЩ са готови да преговарят за ограничена търговска сделка, включително за автомобилите“. \r\n***  Русия не е сред страните, чиито представители са поканени на предстоящата на 20 май инаугурация на новия президент на Украйна Владимир Зеленски, съобщи говорителят на украинското външно министерство Екатерина Зеленко, предава  ТАСС . \r\n„Русия не е поканена на това мероприятие. Поканихме страните, които са наши партньори и приятели“, заяви тя в ефира на телевизионния канал „112 Украина“.", "date": "2019.05.18", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/05/18/2659461/stratfor-rusiya-i-iran-kakvi-shte-sa-sledvashtite-hodove-na-moskva-na-fona-na-natiska-na-sasht.html", "text": "Последните две седмици, след като Иран обяви, че спира да изпълнява част от своите задължения по Съвместния всеобхватен план за действие (СВПД), руската дипломация работи на високи обороти. Малко след заявлението на Техеран за СВПД, външният министър на Русия Сергей Лавров се срещна с иранския си колега Мохамед Джавад Зариф и разкритикува излизането на САЩ от ядрената сделка. След това, след срещата му с държавния секретар Майк Помпео в Сочи на 14 май, Лавров изрази желанието на Русия за избягване на ескалиране на напрежението в американско-иранските отношения до въоръжен конфликт, но предупреди, че такъв изход е възможен заради твърдата политика на САЩ спрямо Иран, пише американският аналитичен център  Stratfor  в материал, представен без редакторска намеса. Какво може да означава това? \r\nВ съчетание с различните стратегически планове на Русия за Иран и Съединените щати, последните изявления на Лавров показват, че Москва ще се опита да се възползва от нарастващата загриженост на Вашингтон за Техеран, за да получи концесии от САЩ в други области, като санкциите, Украйна и контрола над оръжията. В същото време Москва ще увеличи стратегическата подкрепа за Иран през следващите седмици, като се стреми да придобие нови лостове за натиск върху Вашингтон по време на преговорите. По-специално следва да се очакват следните действия: \r\n*Повишена ядрена подкрепа (включително разработване на реактори и доставка на забранен от СВПД уран в Иран). \r\n*Увеличена икономическа подкрепа (включително създаване на мрежи за контрабанда на петрол или други действия за заобикаляне на съществуващите санкции на САЩ). \r\n*Повишена дипломатическа подкрепа (включително гласуване срещу предложени от САЩ или подкрепяни от САЩ инициативи). \r\n*Увеличаване на военната подкрепа (включително изпращане на руски войски, ракети и други оръжия до ключови ядрени и военни обекти с цел усложняване на американските военни стратегии). Какво трябва да се помни?  \r\nВъпреки това мащабът на руската подкрепа е ограничен от собствените й намерения по отношение на Техеран. Русия оценява Иран като ключов съюзник в конфронтацията със САЩ и иска това да продължи и в бъдеще. Затова Москва продължава да се противопоставя на опитите на САЩ да провокират смяна на режима в Иран, като се оттеглят от СВПД и налагат санкции. В същото време Москва не желае Техеран да укрепи достатъчно военната си мощ, за да се противопостави на самата Русия в бъдеще. По същата причина не иска Иран да получи ядрено оръжие. \r\nЦялата сложност на тези отношения, развиващи се с различен успех, най-добре се илюстрира от периодичното участие на Русия в изграждането на ядрен реактор в иранския Бушер. АЕЦ не са предназначени за производство на оръжейни материали (поне не директно), но някои от нейните доставчици също участват в иранската оръжейна програма. Въпреки че атомната електроцентрала в Бушер все още не е завършена, гражданската й мисия показва готовността на Русия да продължи да помага на Иран в мирната област, включително ядрената енергия. \r\nОт своя страна Иран приветства подкрепата на Русия, особено що се отнася до поддържането на СВПД, предвиден за облекчаване на санкциите. Но като се имат предвид историческите отношения с Русия и участието й в иранските дела, Техеран е предпазлив да се приближи твърде близо до Москва, за да не падне отново под огромното й влияние. \r\nПревод и редакция:", "date": "2019.05.18", "title": "Stratfor: Русия и Иран: Какви ще са следващите ходове на Москва на фона на натиска на САЩ"}
{"url": "http://www.focus-news.net/news/2019/05/18/2659472/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница на ГКПП Капитан Андреево трафикът е интензивен на изход от товарни автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06:00 часа. На българо-сръбската, българо-македонската, българо-гръцката, българо-румънската граница трафикът е нормален на всички гранични контролно-пропускателни пунктове.", "date": "2019.05.18", "title": "ГД „Гранична полиция“: Интензивен е трафикът на ГКПП „Капитан Андреево“ на изход за товарни автомобили"}
{"url": "http://www.focus-news.net/news/2019/05/18/2659475/predstoyashti-mezhdunarodni-sabitiya-za-18-may-agentsiya-fokus.html", "text": "В Австралия се провежда федерални избори. \r\n***  Пореден протест на \"жълтите жилетки\". \r\n***  Канцлерът на ФРГ ще присъства на последния митинг на управляващата ХДЗ пред изборите за ЕП. \r\n***  Финал на \"Евровизия\". \r\n***", "date": "2019.05.18", "title": "Предстоящи международни събития за 18 май (Агенция „Фокус“)"}
{"url": "http://www.focus-news.net/news/2019/05/18/2659474/predstoyashti-sabitiya-v-stranata-za-18-may-agentsiya-fokus.html", "text": "*** \r\nOт 09.00 часа от Централна гара ще потегли парният локомотив Баба Меца за ретро пътуване по маршрута София - Банкя – София. \r\n*** \r\nOт 09.30 часа до 00.00 часа с различни инициативи под мотото \"Музеят като културно средище. Бъдещето на традициите\" Националният исторически музей ще отбележи Международния ден на музеите и Европейска нощ на музеите. \r\n*** \r\nOт 10.00 часа на ул. Ген. Гурко в гр. София (срещу стадион „В. Левски\") ще се състои финалното събитие от второто издание на кампанията „Най-добър млад шофьор на България“. \r\n*** \r\nOт 11.00 часа в градинката пред Народния театър „Иван Вазов” Съюзът на европейските федералисти и Европейското младежко движение организират акция за повишаване на избирателната активност в изборите за Европейски парламент. \r\n*** \r\nOт 16.00 часа в Летен амфитеатър пред НДК ще се проведе инициативата „Съкровищата на София - мултижанрови събития за деца”. \r\n*** \r\nOт 16.30 часа в парк „Възраждане“ ще се състои концерт „Възраждане празнува“ със специалното участие на Веселин Маринов и Красимир Джамбазов – цигулка и състави от читалищата в район „Възраждане“. \r\n*** \r\nOт 17.30 часа в Музеен комплекс – Правец при Родната къща на Тодор Живков ще бъдат открити изложби с колекции на Първия частен музей Арете – София. От 18.00 до 24.00 часа ще бъде обявен вход свободен за експозициите на Исторически музей Правец и Музеен комплекс. \r\n*** \r\nOт 18.00 часа в Националния етнографски музей ще се проведе представяне на Регионален център за опазване на нематериалното културно наследство в Югоизточна Европа под егидата на ЮНЕСКО. Темата на презентацията е „Живите наследства на Югоизточна Европа през дейността на Регионалния Център в София“. \r\n*** \r\nOт 18.00 часа Националният военноисторически музей се включва за поредна година в Европейската „Нощ на музеите“. \r\n*** \r\nOт 18.00 часа в двора на къща музей „Пейо К. Яворов“ (ул. „Г. С. Раковски“ №136) Националният литературен музей ще открие Нощ на музеите – 2019 с поетически рецитал по повод 100-годишнината от рождението на един от знаковите български поети на ХХ век Александър Геров. \r\n*** \r\nOт 15.00 часа в галерия „Мисията“ на Държавния културен институт към МВнР ще бъде представена изложба на катедра „Плакат и визуална комуникация“, посветена на петата годишнина от основаването на магистърска програма „Калиграфия“ в НХА.  \r\n*** \r\nВ 11.00 часа в центъра на селото ще се проведе празнично честване на 100- годишния юбилей на НЧ „Христо Ботев –1919” с богата фолклорна програма.   \r\n*** \r\nВ 19.00 часа в ресторант ''Станимака'' ще се състои среща на кмета на Община Асеновград със спортните клубове по случай 17 май Ден на българския спорт.  \r\n*** \r\nВ централната част на Банкя – парк „Ротонда“, Централен парк „Кестените“ и Пешеходна зона ще се проведе Фестивал на Уличните Артисти. \r\n*** \r\nOт 20.00 часа в Дома на изкуствата ще бъде представена документалната изложба „За онези родолюбиви люде“. Всички музеи в Банско ще работят безплатно и с удължено работно време. \r\n*** \r\nOт 13.00 до 17.30 часа Исторически музей – Белово ще представи „Традиции и модерност в приготвянето на хляб в зората на индустриалното общество в района на гр. Белово“. \r\n*** \r\nOт 10.30 часа в село Баничан ще се състои инициативата „Ние, броим врабчетата“. \r\n*** \r\nOт 14.00 часа за тринадесета поредна година, Регионален исторически музей – Благоевград ще се включи в Европейската инициатива „Нощ на музеите“. \r\n*** \r\nOт 10.00 часа в спортна зала на „Гранд хотел Поморие” ще се състои Международен отворен шампионат по Кудо. Място на провеждане. \r\n*** \r\nOт 10.00 часа в Културния дом на Нефтохимика \" ще се проведе областният кръг на VI-ия Национален фестивал на руската поезия, песен и танц \"Пусть всегда будет солнце\". \r\n*** \r\nOт 11.00 часа в парка на к-с „Изгрев“ ще бъде открито второто издание на „Изгрев парк фест“. \r\n*** \r\nOт 18.00 часа ще може да бъде посетена постоянната експозиция на Авиомузей Бургас, която включва разглеждане на самолетите Ан-12, Ан-2, Ту-154, МиГ-17 и МиГ-21. \r\n*** \r\nОт 18.00 часа в зала \"Трезор\" на Археологическия музей на ул. \"Богориди\" 21 ще бъдат показани две златни изложби - \"Тракийското златно съкровище от Вълчитрън\" и \"Споменът за Велика България“. \r\n*** \r\nОт 18.00 часа в в Културен дом на нефтохимика, площад „Тройката“, ще се проведе концерт, посветен на 113 години от създаването на Общоарменски благотворителен съюз. \r\n*** \r\nОт 18.00 часа до 24.00 часа в „Авиомузей“ – Бургас жителите и гостите на града ще могат да посетят постоянната експозиция. \r\n*** \r\nОт 18.30 часа в Историческия музей на ул. \"Лермонтов\" 31 за първи път ще бъде показана голямата икона на Исус Христос, реставрирана с обществени дарения от края на миналата година. Самата реставраторка ще покаже на живо част от техниките за консервация на икони. \r\n*** \r\nOт 19.00 часа в Етнографския музей на ул. \"Славянска\" 69 ще бъде представена националната изложба \"По шевиците ще ги познаете\" от РИМ – Шумен. \r\n*** \r\nOт 20.00 часа часа музеят \"Банята на Сюлейман Великолепни\" в Туристически комплекс \"Акве Калиде\" ще отвори врати за посещение. Посетителите ще могат да гледат прожекциите на 3D мапинг на всеки кръгъл час. \r\n*** \r\nOт 11.00 часа на паркинга на Varna Mall ще се състои Пролетен Фермерски пазар. \r\n*** \r\nОт 17.00 часа в \"Парк- музей на бойната дружба 1444 \"Владислав Варненчик\" ще бъде открита изложба, посветена е на 595 години от рождението на полско-унгарския крал. В изложбата е включена и първата колекция от пощенски марки, специално създадени по повод откриването на Мавзолея през 1935 година.  \r\n*** \r\nОт 18.00 часа във Военноморския музей ще започне програмата за Нощта на музеите, в която културната институция участва. Музеят ще работи с вход свободен от 18.00 часа до полунощ. \r\n*** \r\nOт 18.00 часа във Военноморският музей на бул. „Приморски” № 2 ще се проведе церемония за обявяване и награждаване на победителите от конкурса за историческо есе, посветено на 140 години от създаването на военния флот на България. \r\n*** \r\nOт 09.00 часа от кв. „Картала“ и кв. „Варуша“ ще тръгне поход от Велико Търново до Преображенски манастир. \r\n*** \r\nOт 11.00 часа зала 30 на Младежки дом ще от театрална школа „Усмивка“ ще представи – театралната постановка „Монолози“. Ще бъде открита и фотоизложба от фотосесията на Театър на открито. \r\n*** \r\nOт 11.00 часа в Читалище „Искра“ , като част от афиша на театър „ВЕСЕЛ, ще бъде представен детски куклен спектакъл „Дядовата ръкавичка“. \r\n*** \r\nOт 14.00 часа в село Хотница ще бъде открит фестивала за култура и изкуство „Завръщане“. \r\n*** \r\nOт 18.00 часа в Художествена галерия „Борис Денев“ ще се проведе инициативата Европейска нощ на музеите. \r\n*** \r\nOт 18.00 часа в Археологически музей ще бъде представена нова арт-инсталация на Ландс Нордби. \r\n*** \r\nOт 19.00 часа в Галерия Heerz Tooya ще бъде представена самостоятелна изложба на Ода Хаугеруд. \r\n*** \r\nOт 19.00 часа в Историческия музей ще се проведе инцииативата Европейска нощ на музеите. \r\n*** \r\nOт 13.00 часа на игрището в района на бившето военно поделение заместник-кметът Венци Пасков ще участва в церемонията по награждаване на победителите в ежегодния футболен турнир на детските градини, който се организира от ДФК \"Видин\". \r\n*** \r\nOт 13.00 часа в началото на алеята за парк „Хижата“ ще се даде старт на петото юбилейно издание на „Лов на съкровище“. \r\n*** \r\nOт 13.00 часа в Градската концертна зала ще се състои официалното награждаване на победителите в конкурса за ученици „Работилница за репортери 2019 - Пътят към дома“. \r\n*** \r\nOт 10.00 часа в центъра на селото ще се проведе  празник на дрипавата баница „Върбица празнува“. \r\n*** \r\nOт 14.00 часа на площад „Свобода” ще бъде поставен стартът от състезанието по колоездене „Изкачване на Паничище”. \r\n*** \r\nOт 17.00 часа в Исторически музей – Дупница ке започнат събитията по повод Европейската нощ на вузеите. Ще бъде открита изложбата „Дупнишката шевица-претворена и възродена, а в откриването ще участват ВС „АртПоп” с ръководител Таня Камбурова. В 18.00 часа ще бъде представен театрален етюд от испанска пиеса от ученици от СУ „Св. Паисий Хилендарски”, в 18.30 часа концерт на Петър Тодорв, класческа китара. В 19.00 часа демонстрация за изработка на калоферска дантела и кене - Ани Йовева и Работилница „Седянка”, в 20.00 часа кетъринг и пинята, а в 21:00 часа прожектиране на филма „Триптих за Димитър Димов”. \r\n*** \r\nOт 10.00 часа в градския парк в Каварна в рамките на Националната кампания „Мисия спорт на любимите герои“ 14 анимационни героя ще забавляват стотици каварненски деца в спортните дисциплини футбол, хандбал, карате, кикбокс, тенис на корт, лека атлетика и колоездене. \r\n*** \r\nOт 09.00 часа в Розовите градини на Карлово ще проведе ритуалът „Розобер“. От 10.00 часа по ул. „Водопад“ ще се проведе Шествие на Царицата на розата. От 10.30 часа на площад „20-ти юли“ ще се проведе Фолклорен танцов спектакъл. От 12.00 часа в ТК „Старинно Карлово“ и Исторически музей ще се проведе демонстрация на розоварене и дегустация на продукти с роза. От 11.30 часа на площад „20-ти юли“/парк при библиотеката/ ще се състои работилница за приложно изкуство с „Памс парти“. От 19.20 часа на площад „20-ти юли” ще се проведе Флашмоб с Ева Костова и концерт на Военен духов оркестър при 61-ва Стрямска механизирана бригада. От 20.00 часа, на площад „20-ти юли” ще се проведе концерт на рок-група „Dust“. От 20.30 часа, на ул. „Водопад“ ще се състои Fireter шествие и спектакъл „Fireter“. От 21.00 часа, площад „20-ти юли” ще се проведе концерт на рок-група „Диана Експрес“. \r\n*** \r\nOт 10.00 часа в двора на Регионален исторически музей – Кюстендил ще започне програмата по повод Европейската нощ на музеите.  \r\n*** \r\nOт 18.00 часа ще се състои концерт на духов оркестър към Национално музикално училище „Любомир Пипков“ с ръководител Вили Стоянов, както и джаз концерт на пианиста Димитър Горчаков. В рамките на Европейската нощ на музеите ще бъде открита юбилейна изложба живопис „Сакрални преплитания“ на Антония Дуенде. \r\n*** \r\nВ  помещението на стола на Община Ловеч ще се състои Тринадесети открит турнир по ускорен шахмат „Ловеч 2019“. \r\n*** \r\nOт 17.00 часа в Исторически музей - Панагюрище ще бъде открита изложба „Дарения – реликви на музея II”, ще бъдат връчени почетна награда и плакет „За принос в развитието на музейното дело в Панагюрище и Панагюрския край” и ще се проведе Среща на поколенията. В двора на музея, в 18.00 часа, ще гостува Духов оркестър „Делчо Радивчев“ при Народно читалище „Виделина-1865“. Музеят ще работи с вход свободен.  \r\n*** \r\nOт 10.00 часа в Спортна зала „Кракра“ ще стартира волейболен турнир 3 х 3 (възрастова група 14-17 г.) и от 13.00 ч. – възрастова група 18-21 г. \r\n*** \r\nOт 10.00 до 22.00 часа Регионалният археологически музей в Пловдив ще се включи в инициативата „Нощ на музеите“ с редица инициативи.  \r\n*** \r\nВ 18.00 часа в Регионалния етнографски музей ще се състои откриването на документалната изложба „Бистришките баби. Архаичният двуглас – мост във времето“.  \r\n*** \r\nOт 18.00 часа на Римския стадион, Малката базилика и Данчовата къща ще се проведат концерт „Пловдивски читалища“, Уъркшоп по мозайки с участие на ученици от специалност „Стенопис“ в НХГ „Цанко Лавренов“ и откриване „Пролетна изложба“ на учителите на НХГ „Цанко Лавренов“. \r\n*** \r\nOт 19.00 часа в Балабановата къща ще се състои откриване на „Една изложба от стари фотографии“ от Александър Сертев, а в 20.30 часа на Римския стадион ще започне премиера на филма „Храмът на словото“ на Фондация „Памет“ с подкрепата на Министерство на културата и Фондация „Пловдив 2019“. \r\n*** \r\nOт 11.00 часа на „Пернишка крепост“ -Програма и занимания на открито по повод Европейската нощ на музеите. От 18.00 часа в Галерия “Любен Гайдаров” ще се проведе Европейска нощ на музеите. От 19.00 чада в Регионален исторически музей ще бъде открита изложба „Един експонат – една изложба: Ферман за строежа на църквата „Св.Спас“, с. Поцърненци“. От 19.15 часа ще бъде открита изложба  „Нередактирано детство – деца на Перник“ . От 10.00 до 00.00 часа в музея ще има Ден на отворените врати.  \r\n*** \r\nOт 20.00 часа в постоянна експозиция „Златю Бояджиев“ ще бъде поставено началото на ,,Триптих от Пантомима, Китара и Поезия“. \r\n*** \r\nВ 20.00 часа на Античния театър хеви метъл групата ACCEPT ще изнесе концерт със Симфоничен оркестър – Пловдив.  \r\n*** \r\nOт 18.00 часа За пета поредна година Историческият музей (ИМ) и Музеят на солта в Поморие ще се включат в европейската инициатива „Нощ на музеите”. \r\n*** \r\nOт 09.30 часа в Археологическия музей в Разград жители и гости на града ще имат възможността да видят постоянната експозиция „Следи от древността. От 10.00 часа до 22.00 часа ще бъдат отворени вратите с вход свободен на всички къщи музеи в града. \r\n*** \r\nВ Общински културен център ще се проведе Десети национален фолклорен фестивал „Капанска китка“ . \r\n*** \r\nOт 17.00 часа в Регионален исторически музей-Русе ще се състои тазгодишното издание на Нощ в музея. \r\n*** \r\nOт 14.00 часа в НЧ „Светлина-1925“ – с. Момчиловци ще се състои тържествено отбелязване на 180-годишнината от началото на образователното дело в село Момчиловци и юбилей на ОУ „Св. Св. Кирил и Методий“. От 17.00 на откритата сцена на площада в село Момчиловци ще се състои официално откриване на празника на село Момчиловци. \r\n*** \r\nOт 18.00 часа в Художествена галерия – гр. Смолян ще бъде представена изложба на смолянски художници, посветена на 24 май - Ден на славянската писменост, българската просвета и култура. \r\n*** \r\nOт 11.00 часа в зала първи етаж, РБ „З. Княжески“ ще се състои излъчване на DVD – запис Борис Христов – „Гласът, който моли бога за България“. \r\n*** \r\nOт 18.00 часа в  РИМ „Стою Шишков“ – гр. Смолян ще се проведе Европейска нощ на музеите. \r\n*** \r\nOт 18.00 часа в Художествената галерия в Смолян ще бъде открита изложбата на смолянските художници, посветена на 24 май, като инициативата е в рамките на Нощта на музеите. \r\n*** \r\nOт 19.00 часа НЧ „Родина - 1860“, зала ет.2, ще бъде представен спектакълът „И най–мъдрият си е малко прост“. \r\n*** \r\nOт 19.00 часа музеи и културни институти отварят врати по повод Европейската нощ на музеите. \r\n*** \r\nOт 18.00 часа екипът на търговищкия музей отваря своите експозиции и изложби, където всеки ще може да открие  респектиращите непознато и изненадващо, уникално и отминало,  усмивка и забавление. \r\n*** \r\nOт 10.00 часа в зала „Дружба“ в Хасково ще се проведе националният турнир по спортни танци „Гранд Купа Хасково 2019“. \r\n*** \r\nOт 09.00 часа в природен парк „Шуменско плато“ ще се проведе поетическият пленер писане от натура „Над облаците и под земята“ в рамките на Националния студентски литературен конкурс „Боян Пенев. В 14.30 часа е стартът на 39-ия поетически дуел с модератор Петър Чухов, участници в него са Надежда Романова и Пламена Николова. В 17.00 часа в зала 309 на Ректората Васил Видински ще представи дебютната книга „Годината с тринайсет прозореца“ на Лилия Трифонова – носител на голямата награда в миналогодишното издание на конкурса. \r\n*** \r\nOт 16.00 часа до 24.00 часа Регионален исторически музей - Шумен ще отбележи Европейската нощ на музеите и експозициите ще бъдат със свободен вход за посещение. \r\n*** \r\nOт 16.00 часа в Културно-информационен център „Безистен“ с Интерактивен музей, Художествена галерия „Жорж Папазов“, Регионалния исторически музей, Етнографския комплекс в кв. „Каргон“ и в Музея на бойната слава за поредна година Ямбол ще отбележи Европейската нощ на музеите с атрактивната игра „Влез в историята“. Краят е в 21.00 часа, а тегленето на наградите е от 22.00 часа. \r\n*** \r\n*** \r\nOт 11.00 часа в парка при езерото Дружба в район \"Искър\" кандидатите за евродепутати Андрей Новаков и Йоана Йончева-Фильова ще присъстват на курбан за здраве и успех и празник „България в обединена Европа“. \r\n*** \r\nOт 11.00 часа в \"Южния парк\" в гр. София откъм бул. \"Витоша\" Петър Витанов, Цветелина Пенкова, проф. Мариела Модева ще се срещнат с жители. \r\n*** \r\nOт 11.30 часа в ПП Витоша, местност Игликина поляна, кандидатът за евродепутат Андрей Ковачев ще присъства на спортен празник \"Споделени игри\". \r\n*** \r\nOт 11.30 часа на тенис кортовете пред зала София кандидатът за евродепутат Андрей Новаков ще присъства на награждаването на \"Маратон под наслов „Движението е здраве“, посветен на Световния ден на движението за здраве. \r\n*** \r\nOт 12.30 часа кандидатът за евродепутат Ева Майдел ще се срещне с граждани на открита приемна на бул. „Витоша“ и ул. „Патриарх Евтимий“. По-късно Ева Майдел ще се срещне с граждани в парка срещу районната администрация на СО-район \"Младост\" между 14.00 и 15.00 часа. От 15.10 до 16.00 часа Ева Майдел ще разговаря с граждани на спирка метростанция Младост 1 и Кооперативен пазар на Младост 1. \r\n*** \r\nOт 14.00 часа пред читалището в кв. \"Младост 1\" в София Петър Витанов, Цветелина Пенкова, проф. Мариела Модева и проф. Румен Гечев ще срещнат с граждани. В 17.00 часа в парка срещу община Младост те ще се срещнат с жители на р-н Младост.   \r\n*** \r\nOт 15.00 часа кандидатите за евродепутати Андрей Ковачев и Андрей Новаков ще присъстват на футболен турнир в Курило -Нови Искър. \r\n*** \r\nOт 16.30 часа в парк \"Възраждане\" кандидатите за евродепутати Мария Габриел, Ева Майдел и Андрей Ковачев ще присъстват на празник на район \"Възраждане\". \r\n*** \r\nOт 17.00 часа в Северен парк (езерото) Кандидатите за евродепутати Мария Габриел, Ева Майдел и Андрей Ковачев ще участват в основното предизборно събитие на 25 МИР ГЕРБ - София: Концерт „Заедно за Европа, заедно за България“. \r\n*** \r\nOт 19.00 часа в центъра на с. Близнаци, общ. Аврен, Деница Златева и Десислав Тасков ще се срещнат с жители \r\n*** \r\nOт 15.00 часа в конферентната зала срещу общината в гр. Бяла, област Варна, Деница Златева и д-р Десислав Тасков ще се срещнат с граждани. \r\n*** \r\nOт 18.00 часа площада в центъра на гр. Драгоман Емил Георгиев ще присъства на международен фолклорен фестивал \"Нишавски хоровод\". \r\n*** \r\nOт 15.00 часа Деница Златева и д-р Десислав Тасков ще се срещнат с обществеността. \r\n*** \r\nOт 12.30 часа в информационна шатра, ситуирана на централния площад „Свобода“ кандидатът за евродепутат от листата на ГЕРБ и СДС Лиляна Павлова ще се срещне и разговаря с граждани на община Дупница. \r\n*** \r\nOт 09.00 часа край гр. Карлово Момчил Неков ще вземе участие в розобер и Празника на розата. В 10.30 часа на пл. \"20-ти юли\" гр. Карлово той ще участва в Празника на розата.  \r\n*** \r\nOт 16.00 часа в местността Бакаджик, Златица, Крум Дончев ще вземе участие в спортен турнир и урок по родолюбие. В 18.00 часа в салона на читалището в гр. Златица Дончев и проф. Мариела Модева ще се срещнат с граждани. \r\n*** \r\nOт 10.00 часа на пл. \"България\" в гр. Пещера Крум Дончев ще вземе участие в състезание-демонстрация по майсторско и безопасно кормуване. \r\n*** \r\nOт 16.00 часа в зала \"България\" на Пловдивския панаир в Сергей Станишев ще даде брифинг за медиите.  \r\n*** \r\nOт 16.30 часа в зала \"България\" на Пловдивския панаир, Елена Йончева, Сергей Станишев и Момчил Неков ще се срещнат с обществеността. \r\n*** \r\nOт 17.00 часа в централния предизборен пункт на ГЕРБ, който е разположен на Главната пешеходна улица до площад „Стефан Стамболов“ 1, кандидатът за евродепутат Младен Шишков ще се срещне с граждани. \r\n*** \r\nOт 15.00 часа в центъра на  гр. Приморско Димитър Данчев ще се срещне с обществеността. \r\n*** \r\nOт 14.00 часа в кв. \"Николаево\" в гр. Раковски Сергей Станишев ще се срещне с граждани. \r\n*** \r\nOт 18.30 часа в клуба на БСП в с. Ягодово, община Родопи, Сергей Станишев ще се срещне с жители на селото.  \r\n*** \r\nOт 20.00 часа Сергей Станишев ще вземе участие в традиционния събор на с. Катуница. \r\n*** \r\nOт 17.00 часа на централния градски площад „Захари Зограф“ кандидатите за евродепутати от ГЕРБ Андрей Новаков, Ивелина Василева и Лиляна Павлова ще участват в основното предизборно събитие на ГЕРБ - София област в Самоков. \r\n*** \r\nOт 12.00 часа в хотел \"Кипарис Алфа\" ще се проведе събитие на „Коалиция за България“.  \r\n*** \r\nOт 14.00 часа в читалище „Светлина 1925“ кандидатът за член на Европейския парламент Марин Захариев ще се включи в тържествата по случай 180 години образователно дело в родопското село Момчиловци и юбилей на ОУ „Св. св. Кирил и Методий“. \r\n*** \r\nOт 18.00 часа в читалището в гр. Созопол Димитър Данчев ще се срещне с жители. \r\n*** \r\nOт 13.00 часа в залата на общината в гр. Съединение Момчил Неков ще се срещне с граждани.  \r\n*** \r\nOт 16.00 часа в клуба на БСП в гр. Царево Димитър Данчев ще се срещне с граждани. \r\n*** \r\nOт 18.00 часа на площад „Освобождение“ще се проведе концерт на народния изпълнител Илия Луков и Танцова формация „Мездра“, който се провежда с подкрепата на водача на листата на ВМРО за евроизборите Ангел Джамбазки. На празничното събитие ще присъства и вицепремиерът, министър на отбраната и председател на ВМРО – Българско национално движение Красимир Каракачанов, както и народният представител в ПГ на „Обединени патриоти“ Емил Димитров.- отразява Ивелина.", "date": "2019.05.18", "title": "Предстоящи събития в страната за 18 май (Агенция „Фокус“)"}
{"url": "http://www.focus-news.net/news/2019/05/18/2659473/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nНа 18.05.2019  г. над повечето райони от Западна България ще се изясни и вятърът ще стихне. Над Източна облачността ще се задържи значителна и на места там ще превали и прегърми. Утре ще настъпи затопляне. Ще преобладава слънчево време, с повече облаци над Източна България и планините, като на места там в следобедните часове отново ще има краткотрайни валежи и гръмотевична дейност. Ще духа слаб до умерен запад-северозападен вятър. Максималните температури ще са между 21° и 26°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по път I-2 Русе – Цар Калоян от км 34+196 до км 34+596 в района на моста при с. Писанец се осъществява в една лента с пропускателен режим поради авариен ремонт на дилатационни фуги на мостовото съоръжение. Ограничение на скоростта 20 км/ч. Срок до 20.05.2019 г. \r\nДвижението в участъка Осенец – Разград от км 55+00 до км 60+362 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти. Срок 20.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението в участъка Златна Панега – Ябланица от км 156+000 до км 161+200 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок до 18.05.2019 г. \r\nДвижението по път І-3 Русе - София в участъка от км 138+500 до км 154+000 Луковит - Златна Панега се осъществява с повишено внимание поради полагане на напречна пътна маркировка. Срок до 18.05.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nДвижението по път І-4 Коритна-Севлиево в участъка от км 0+000 до км 24+000 пътен възел Коритна – Сопот се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок 31.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене - Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Стара Загора: \r\nДвижението по път I-5 с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка с. Коняво – с. Цървеняно от км 30+000 до км 37+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 23.05.2019 г.; \r\nДвижението в участъка с. Цървеняно – с. Драгомирово от км 37+000 до км 42+440 се осъществява в една лента поради частични ремонти дейности на асфалтовата настилка. Сигнализирано e с пътни знаци. Срок до 18.05.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен до 23.05.2019 г.   \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Драгоман - Сливница от км 20+235 до км 22+018 се ограничава в светлата част на денонощието поетапно в ляво /посока Драгоман/ и дясно /посока Сливница/ платно поради строителни работи и модернизация на пътя. Движението се извършва двупосочно в съседното платно. Срок 21.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът  II-53 : Движението по път II-53 Поликраище – Елена в  участъка  Лясковски  кантон  - Миндя от  км 16+600 до  км  29+000 се осъществява в една лента поради  изпълнение на  дейности по  ремонт на  пътната  настилка. Движението  се  регулира  с пътни  знаци  и регулировчици.  Срок до 31.05.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Нов Чифлик – Паничарево от км 11+000 до км 31+000 се осъществява с повишено внимание поради косене на храсти и кастрене на дървета. Срок до 23.05.2019 г.; \r\nПът II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 год. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-112: Движението по Път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети. Срок до 23.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: Движението по път II-86 Пловдив - Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-37 : Движението по път II-37 Лага - Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nПът III-3009: Движението по път III-3009 Правец - Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 21.05.2019 г. \r\nПът II-66: Движението  по път II-66 с. Подслон - с. Ракитница от км 39+000 до км 80+715 в посока Чирпан се извършва двупосочно в една лента поради косене на тревни площи. Срок до 31.05.2019 г. \r\nПът III-6602: Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец, се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 23.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.18", "title": "Актуална пътна обстановка"}
{"url": "http://www.focus-news.net/news/2019/05/18/2659464/predstoyashti-mezhdunarodni-sabitiya-za-18-may-agentsiya-fokus.html", "text": "В Австралия се провежда федерални избори. \r\n***  Пореден протест на \"жълтите жилетки\". \r\n***  Канцлерът на ФРГ ще присъства на последния митинг на управляващата ХДЗ пред изборите за ЕП. \r\n***  Финал на \"Евровизия\". \r\n***", "date": "2019.05.18", "title": "Предстоящи международни събития за 18 май (Агенция „Фокус“)"}
{"url": "http://www.focus-news.net/news/2019/05/18/2659477/nimh-dnes-shte-bade-slanchevo-maksimalnite-temperaturi-shte-sa-mezhdu-21-i-26.html", "text": "Днес ще преобладава слънчево време, с повече облаци над Източна България и планините, и на места там в следобедните часове отново ще има краткотрайни валежи и гръмотевична дейност. Това съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) .  Ще духа слаб до умерен запад-северозападен вятър. Ще се затопли и максималните температури ще са между 21° и 26°. \r\nНад Черноморието след обяд облачността ще е предимно значителна и на места краткотрайно ще превали, възможно е и да прегърми. Ще духа до умерен северозападен вятър. Максималните температури ще са между 20° и 24°. Температурата на морската вода е 14-16°. Вълнението на морето ще е 2-3 бала. Атмосферното налягане е и ще се задържи малко по-ниско от средното за месеца. \r\nНад планините облачността ще е променлива, по-значителна в следобедните часове. На места ще има краткотрайни валежи и гръмотевици. Ще духа до умерен север-североизточен вятър, който привечер ще се ориентира от запад-северозапад и ще отслабне. Максималната температура на височина 1200 метра ще е около 17°, на 2000 метра – около 10°.", "date": "2019.05.18", "title": "НИМХ: Днес ще бъде слънчево, максималните температури ще са между 21° и 26°"}
{"url": "http://www.focus-news.net/news/2019/05/18/2659457/balgariya-shte-prodalzhi-da-razchita-na-energiyata-ot-vaglishtnite-si-tsentrali-obzor.html", "text": "България ще продължи да разчита на енергията от въглищните си централи. Това стана ясно от думите на министъра на енергетиката Теменужка Петкова, която присъства на откриването на осмата енергийна конференция, посветена на перспективите пред развитието на сектора в Югоизточна Европа, организирана от Българския енергиен и минен форум. Петкова припомни, че България разполага с ресурс за въглищните централи за още 60 години и тяхната работа е въпрос на енергийна и на национална сигурност. „Над 1 млрд. лв. са вложени само в ТЕЦ „Марица изток 2“ през последните години за екологични проекти. Дейността на въглищните централи е заложена като перспектива в българския план за енергетика и климат до 2030 г., с перспектива до 2050 г., който е изпратен за съгласуване в Европейската комисия“, подчерта още Петкова. По думите ѝ преходът към нисковъглеродна икономика трябва да е съобразен с националните специфики, тъй като това е начинът да бъде гарантирано устойчивото развитие на сектора в интерес на потребителите. \r\nПеткова заяви, че развитието на газовия пазар в страната е един от ключовите приоритети на правителството. Тя припомни, че през следващата седмица ще стартира изграждането на интерконектора Гърция - България. „Реализацията на този проект ще осигури възможност 1/3 от потреблението на газ в страната да бъде от друг източник. Това е реална диверсификация“, каза още тя. Проектът трябва да е готов през 2020 г. \r\nЕнергийният министър акцентира, че България като член на Европейския съюз спазва основните цели и приоритети на съюза - функциониращ енергиен пазар, гарантиране на енергийната сигурност и насърчаване на мерките за развитието на енергийната ефективност. Петкова изрази увереност, че с успешното приключване на преговорите за директивата за енергийната ефективност, с регламента за дейността на регулаторите и с регламента за управление на пазара в следващите години ще дадат визията и развитието на енергетиката.", "date": "2019.05.18", "title": "България ще продължи да разчита на енергията от въглищните си централи (ОБЗОР)"}
{"url": "http://www.focus-news.net/news/2019/05/18/2659476/blagoevgrad-zemetresenie-s-magnitud-23-po-rihter-e-registrirano-v-rayona-na-grad-hadzhidimovo.html", "text": "Земетресение с магнитуд 2,3 по Рихтер е регистрирано в района на град Хаджидимово в 02.50 минути тази вечер. Това съобщи за  Агенция „Фокус“  дежурният сеизмолог от  Националния институт по геофизика, геодезия и география към БАН . Явлението е отчетено на разстояние от 150 км. южно от София. Няма данни трусът да е усетен от населението. Дълбочината на земетресението е 17,5 км.", "date": "2019.05.18", "title": "Благоевград: Земетресение с магнитуд 2,3 по Рихтер е регистрирано в района на град Хаджидимово"}
{"url": "http://www.focus-news.net/news/2019/05/18/2659479/evropeyski-izbori-2019-mariya-gabriel-eva-maydel-andrey-novakov-andrey-kovachev-i-yoana-yoncheva-filyova-shte-se-sreshtnat-s-grazhdani-v-razlichni-rayoni-na-sofiya.html", "text": "Кандидатите за евродепутати от листата на ГЕРБ и СДС Мария Габриел, Ева Майдел, Андрей Новаков, Андрей Ковачев и Йоана Йончева-Фильова ще се срещнат с граждани в различни райони на София. Това съобщиха от пресцентъра на  ПП ГЕРБ . \r\nКандидатът за евродепутат Андрей Ковачев ще присъства на спортен празник \"Споделени игри\", който ще се проведе в местността Игликина поляна. Благотворителната инициатива цели да предизвика повече толерантност и ангажираност към проблемите на хората в неравностойно положение. Събитието е в 11.30 часа в ПП Витоша, местност Игликина поляна. \r\nКандидатът за евродепутат Андрей Новаков ще присъства на награждаването на \"Маратон под наслов „Движението е здраве“, посветен на Световния ден на движението за здраве. Стартът е пред централния вход пред езерото Ариана. Финалът на надпреварата е на тенис кортовете пред зала София в 11.30 часа. \r\nКандидатите за евродепутати Андрей Новаков и Йоана Йончева-Фильова ще присъстват на курбан за здраве и успех и празник „България в обединена Европа“ в парка при езерото Дружба в район \"Искър\". Събитието е от 11.00 часа.  \r\nКандидатът за евродепутат Ева Майдел ще се срещне с граждани на открита приемна на бул. Витоша и ул. Патриарх Евтимий. Тя ще разговаря с граждани между 12:30-13:30 часа. \r\nПо-късно Ева Майдел ще се срещне с граждани в парка срещу районната администрация на СО-район \"Младост\" между 14:00 и 15:00 часа. От 15:10 до 16:00 часа Ева Майдел ще разговаря с граждани на спирка метростанция Младост 1 и Кооперативен пазар на Младост 1. \r\nКандидатът за евродепутат Андрей Ковачев ще се срещне с граждани на открита приемна в район \"Студентски\". Събитието е от 13:30 до 14:30 часа на ъгъла на улица \"8-ми декември\" и улица \"Акад. Борис Стефанов\". \r\nКандидатите за евродепутати Андрей Ковачев и Андрей Новаков ще присъстват на футболен турнир в Курило -Нови Искър. Спортната проява ще се проведе на спортната площадка в Курило в 15.00 часа. \r\nКандидатите за евродепутати Мария Габриел, Ева Майдел и Андрей Ковачев ще присъстват на празник на район \"Възраждане\" . Те ще посетят събитието, което ще се проведе в парк \"Възраждане\" между 16:30-17:00 часа. \r\nКандидатите за евродепутати Мария Габриел, Ева Майдел и Андрей Ковачев ще участват в основното предизборно събитие на 25 МИР ГЕРБ - София: Концерт „Заедно за Европа, заедно за България“. Той е организиран от структурите на ПП ГЕРБ в 25-МИР: Надежда, Връбница, Илинден, Нови Искър, Овча купел, Красна поляна, Люлин, Банкя. Концертът е с начален час 17.00 часа и ще се проведе в Северен парк (езерото).", "date": "2019.05.18", "title": "Европейски избори 2019: Мария Габриел, Ева Майдел, Андрей Новаков, Андрей Ковачев и Йоана Йончева-Фильова ще се срещнат с граждани в различни райони на София"}
{"url": "http://www.focus-news.net/news/2019/05/18/2659480/bdzh-organizira-patuvane-s-parniya-lokomotiv-baba-metsa-mezhdu-sofiya-i-bankya.html", "text": "„БДЖ-Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Това съобщиха от пресцентъра на  БДЖ . Емблематичният локомотив № 46.03 „Баба Меца” ще се движи между София и Банкя с пътническа композиция, за която всеки любител ще има възможност да закупи билет. Ретро пътуването се организира съвместно със Столична община район „Банкя” по повод провеждането на фестивала Уличните артисти. \r\nАтракционният влак от София до Банкя ще замине от Централна гара София в 09.00 часа, с който ще пътуват и 25-те артисти, участници във фестивала. В обратното направление композицията ще потегли от гара Банкя в 14.30 часа. \r\nПо време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство. \r\nРетро влакът ще се движи в състав от шест пътнически вагона, като билетите за тях ще се продават предварително и ще бъдат със задължителна резервация на седящи места. \r\nЦената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. \r\nНационалният железопътен превозвач напомня, че децата на възраст до 10 години задължително пътуват с придружител. \r\nПарният локомотив с експлоатационен № 46.03 е произведен през 1931 г. в Полската локомотивна фабрика „H. CEGIELSKI – POZNAN”, с фабричен № 203, тип Тт 1-6-2. Той е представител на най-мощните парни локомотиви в България, най-големите тендерни машини в Европа, първите и всъщност единствените у нас с две безребордни колооси в ходовата си част. Уникално постижение в локомотивостроенето.  \r\nВсички локомотиви от серия 46.00, всеки от които за персонала в софийския район бе просто „баба Меца” – едно нарицателно, получено заради компактната им конструкция, не особено висока конструктивна скорост и голямата им сила, прекарват неуморимо тежките товарни влакове през Владая и Разменна до замяната им с дизеловата тракция в периода 1967 – 1969 г. \r\nПарен локомотив № 46.03 е със система „Zwilling”.  \r\nПо време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров.  \r\nТрудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при условията на една редовна експлоатация. \r\nЕксплоатационният живот на парен локомотив № 46.03 е около 44 години.", "date": "2019.05.18", "title": "БДЖ организира пътуване с парния локомотив „Баба Меца” между София и Банкя"}
{"url": "http://www.focus-news.net/news/2019/05/18/2659481/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-plovdiv-burgas-varna-pazardzhik-i-sofiya.html", "text": "Кандидатите за евродепутати от листата на \"БСП за България\" ще посетят областите Пловдив, Бургас, Варна, Пазарджик и София. Това съобщиха от пресцентъра на  БСП . Пловдив \r\nВ 9:00 часа край гр. Карлово Момчил Неков ще вземе участие в розобер и Празника на розата. В 10:30 часа на пл. \"20-ти юли\" гр. Карлово той ще участва в Празника на розата. В 13:00 часа в залата на общината в гр. Съединение,Неков ще се срещне с граждани. В 16:30 часа, в зала \"България\" на Пловдивския панаир, Елена Йончева, Сергей Станишев и Момчил Неков ще се срещнат с обществеността.  \r\nВ 14:00 часа в кв. \"Николаево\" в гр. Раковски Сергей Станишев ще се срещне с граждани. В 16:00 часа в зала \"България\" на Пловдивския панаир в гр. Пловдив Станишев ще даде брифинг за медиите. В 18:30 часа в клуба на БСП в с. Ягодово, общ. Родопи, Станишев ще се срещне с жители  \r\nВ 20:00 часа Станишев ще вземе участие в традиционния събор на с. Катуница, общ. Садово. Бургас \r\nВ 15:00 часа в центъра на  гр. Приморско Димитър Данчев ще се срещне с обществеността. \r\nВ 16:00 часа в клуба на БСП в гр. Царево той ще се срещне с граждани. В 18:00 часа в читалището в гр. Созопол Данчев ще се срещне с жители.  Варна \r\nВ 15:00 часа в конферентната зала срещу общината в гр. Бяла Деница Златева и д-р Десислав Тасков ще се срещнат с граждани.  \r\nВ 17:00 часа в центъра на гр. Долни Чифлик те ще се срещнат с обществеността. В 19:00 часа в центъра на с. Близнаци, общ. Аврен, Златева и Тасков ще се срещнат с жители.  Пазарджик \r\nВ 10:00 часа на пл. \"България\" в гр. Пещера Крум Дончев ще вземе участие в състезание-демонстрация по майсторско и безопасно кормуване. В 16:00 часа в местността Бакаджик, Златица, той ще вземе участие в спортен турнир и урок по родолюбие. В 18:00 часа в салона на читалището в гр. Златица Дончев и проф. Мариела Модева ще се срещнат с граждани.  София \r\nВ 18:00 часа на площада в центъра на гр. Драгоман Емил Георгиев ще присъства на международен фолклорен фестивал \"Нишавски хоровод\".  \r\nВ 11:00 часа в \"Южния парк\" в гр. София откъм бул. \"Витоша\" Петър Витанов, Цветелина Пенкова, проф. Мариела Модева ще се срещнат с жители. \r\nВ 14:00 часа пред читалището в кв. \"Младост 1\" в София Петър Витанов, Цветелина Пенкова, проф. Мариела Модева и проф. Румен Гечев ще срещнат с граждани.  \r\nВ 17:00 часа в парка срещу община Младост те ще се срещнат с жители на р-н Младост.", "date": "2019.05.18", "title": "Европейски избори 2019: Кандидатите за евродепутати от \"БСП за България\" ще посетят областите Пловдив, Бургас, Варна, Пазарджик и София"}
{"url": "http://www.focus-news.net/news/2019/05/18/2659482/sofiya-vavezhda-se-organizatsiya-na-dvizhenieto-za-izvarshvane-na-profilaktika-i-remont-na-relsoviya-pat-po-marshruta-na-tramvayni-linii-20-i-22.html", "text": "Въвежда се организация на движението за извършване на профилактика и ремонт на релсовия път по маршрута на трамвайни линии № 20 и № 22. Това съобщиха от пресцентъра на  Столична община . От 08.00 часа до 24.00 часа на 20 май във връзка с извършването на ремонтни дейности по съоръженията на трамвайно обръщателно колело „Изток“ се въвежда временна организация на движение, съответно:  18 май:   \r\nот 04:30 до 16:00 часа трамвайна линия № 20 ще се движи по маршрут от депо „Искър“ до трамвайно обръщателно колело “Гео Милев”.  \r\nСлед 16:00 часа маршрутът се възстановява до метростанция “Опълченска”.  \r\nот 04:30 до 24:00 часа трамвайна линия № 22 ще се движи по маршрут от ж.к. „Красна поляна“ до площад “Паметник Левски”.  \r\nРазкриват се временни спирки, както следва:  \r\nс код 6102 “Площад Паметник Левски” на 30.00 метра преди ул. “Панайот Волов” в посока площад “Паметник Левски” – крайна и начална;  \r\nс код 6103 “Площад Паметник Левски” на 60.00 метра след пешеходната пътека в посока автостанция „Изток“.  \r\nАвтобусен транспорт:  \r\nот 04:30 до 16:30 часа се разкрива временна линия № 20-ТМ с маршрут:  от автостанция „Гео Милев“ по ул. “Иван Димитров – Куклата”, надясно по бул. “Шипченски проход”, надясно по бул. “Михай Еминеску”, по бул. “Ситняково” до ж.п. гара „Подуене“, наляво по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и направо по бул. “Ситняково” по маршрута до автостанция „Гео Милев“. Автобусите ще спират на съществуващите автобусни спирки по маршрута; на трамвайните спирки по бул. “Шипченски проход” и двупосочно на трамвайна спирка с кодове 1821 и 1822 “Ул. Алеко Константинов” на бул. “Мадрид”.  \r\nСлед 16:00 часа на 18.05.2019 г. (събота) се възстановява движението по трамвайна линия № 20 по постоянния маршрут.  \r\nОт 04:30 до 24:00 часа се разкрива временна автобусна линия № 22-ТМ с маршрут: от автостанция „Изток“ (начална спирка на автобусни линии №  90, 117 и 118) по ул. “Летоструй”, надясно по бул. “Ботевградско шосе” до ж.п. гара „Подуене“, направо по бул. “Мадрид”, направо по бул. “Янко Сакъзов” до площад “Паметник Левски”, обратен завой на площада и по бул. “Янко Сакъзов” по маршрута до автостанция „Изток“.  \r\nАвтобусите ще спират на:  \r\n- съществуващите автобусни спирки по маршрута;  \r\n- двупосочно на трамвайна спирка с кодове 1821 и 1822 “Ул. Алеко Константинов” на бул. “Мадрид”;  \r\n- на временните спирки с кодове 6102 и 6103 “Площад Паметник Левски” за трамвайна линия № 22.  19 и 20 май   \r\nТрамваен транспорт: от 04:30 часа на 19.05.2019 г. (неделя) до 24:00 часа на 20.05.2019 г. (понеделник) трамвайна линия № 22 ще се движи по маршрут от ж.к. „Красна поляна“ до трамвайно обръщателно колело „Гео Милев“;  \r\nМотрисите ще спират на всички съществуващи трамвайни спирки в променения участък от маршрута.  \r\nАвтобусен транспорт: от 04:30 на 19.05.2019 г. (неделя) до 24:00 часа на 20.05.2019 г. (понеделник) се разкрива временна линия № 22-ТМ с маршрут:  от автостанция „Изток“ (начална спирка на автобусни линии №  90, 117 и 118) по ул. “Летоструй”, надясно по бул. “Ботевградско шосе” до ж.п. гара „Подуене“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция “Изток”.  \r\nАвтобусите ще спират на съществуващите автобусни спирки по маршрута и на трамвайна спирка с код 1821 “Ул. Алеко Константинов” на бул. “Мадрид” в посока театър „София“.", "date": "2019.05.18", "title": "София: Въвежда се организация на движението за извършване на профилактика и ремонт на релсовия път по маршрута на трамвайни линии № 20 и № 22"}
{"url": "http://www.focus-news.net/news/2019/05/18/2659478/za-15-a-poredna-godina-balgariya-se-vklyuchva-v-initsiativata-evropeyska-nosht-na-muzeite.html", "text": "За 15-а поредна година България се включва в инициативата „Европейска нощ на музеите“. Културната проява започва да се провежда от 1997 г. в Берлин, а впоследствие става популярна и в други европейски градове. В рамките й множество музеи, галерии и културни институции работят с вход свободен и удължено работно време, за да привлекат повече млади хора и да провокират интереса им към културата и историята. В столицата и редица градове от страната и тази година десетки галерии и музеи са подготвили богата програма, включваща изложби, концерти, ателиета, прожекции и разнообразни арт прояви, посветени специално на събитието.", "date": "2019.05.18", "title": "За 15-а поредна година България се включва в инициативата „Европейска нощ на музеите“"}
{"url": "http://www.focus-news.net/news/2019/05/18/2659483/evropeyski-izbori-2019-kandidatat-za-evrodeputat-mladen-shishkov-shte-poseti-plovdiv.html", "text": "Кандидатът за евродепутат от листата на ГЕРБ и СДС Младен Шишков ще посети Пловдив. Това съобщиха от пресцентъра на  ПП ГЕРБ . От 17.00 той ще се срещне с граждани в централния предизборен пункт на ГЕРБ, който е разположен на Главната пешеходна улица до площад „Стефан Стамболов“ 1.", "date": "2019.05.18", "title": "Европейски избори 2019: Кандидатът за евродепутат Младен Шишков ще посети Пловдив"}
{"url": "http://www.focus-news.net/news/2019/05/18/2659485/evropeyski-izbori-2019-kandidatat-za-evrodeputat-ot-gerb-marin-zahariev-shte-se-vklyuchi-v-tarzhestvata-za-180-godini-prosvetno-delo-v-s-momchilovtsi.html", "text": "Кандидатът за член на Европейския парламент Марин Захариев ще се включи в тържествата по случай 180 години образователно дело в родопското село Момчиловци и юбилей на ОУ „Св. св. Кирил и Методий“. Това съобщиха от пресцентъра на  ПП ГЕРБ . Празникът започва в 14.00 часа в местното читалище „Светлина 1925“.   \r\nГодишнината от просветата в Момчиловци се чества под патронажа на министъра на образованието Красимир Вълчев. На празника ще присъства също председателят на ПГ на ГЕРБ в Народното събрание д-р Даниела Дариткова, която е и председател на здравната комисия.   \r\nВ 17.00 часа Красимир Вълчев, д-р Даниела Дариткова и Марин Захариев ще посетят ОУ „Св. св. Кирил и Методий“ в село Смилян, където просветният министър ще инспектира изграждането на спортна площадка с финансиране от МОН.", "date": "2019.05.18", "title": "Европейски избори 2019: Кандидатът за евродепутат от ГЕРБ Марин Захариев ще се включи в тържествата за 180 години просветно дело в с. Момчиловци"}
{"url": "http://www.focus-news.net/news/2019/05/18/2659486/sofiya-negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-vaznesenie-hristovo-na-19-may.html", "text": "В празничния за християните неделен ден, на 19 май, с  благословението на Негово светейшество Българския патриарх и Софийски митрополит Неофит, Негово Преосвещенство Белоградчишки епископ Поликарп - викарий на Софийския митрополит, ще оглави Архиерейска света Литургия в храм „Възнесение Христово“, квартал „Гниляне“, съобщи репортер на  Агенция „Фокус“ . Литургията ще започне в 9.00 часа.  \r\nНикола Петков", "date": "2019.05.18", "title": "София: Негово преосвещенство Белоградчишки епископ Поликарп ще оглави Архиерейска света Литургия в храм „Възнесение Христово“ на 19 май"}
{"url": "http://www.focus-news.net/news/2019/05/18/2659487/evropeyski-izbori-2019-andrey-novakov-ivelina-vasileva-i-lilyana-pavlova-shte-uchastvat-v-osnovnoto-predizborno-sabitie-na-gerb-sofiya-oblast-v-samokov.html", "text": "От 17.00 часа кандидатите за евродепутати от ГЕРБ Андрей Новаков, Ивелина Василева и Лиляна Павлова ще участват в основното предизборно събитие на ГЕРБ - София област в Самоков. Това съобщиха от пресцентъра на  ПП ГЕРБ . Листата на ГЕРБ и СДС за евровота ще бъде представена на централния градски площад „Захари Зограф“.", "date": "2019.05.18", "title": "Европейски избори 2019: Андрей Новаков, Ивелина Василева и Лиляна Павлова ще участват в основното предизборно събитие на ГЕРБ - София област в Самоков"}
{"url": "http://www.focus-news.net/news/2019/05/18/2659488/sofiya-vavezhda-se-organizatsiya-na-dvizhenieto-za-praznika-drazh-se-zemyo-shop-te-gazi-v-s-dobroslavtsi.html", "text": "От 15.00 до 21.00 часа се променя частично маршрутът на автобусна линия № 28, както следва: (посока с. Мрамор) - от сп. „Площад „Мегдана” (с. Доброславци) по ул. „Стадиона” и по пътя за с. Мрамор до с. Мрамор, двупосочно. Това съобщиха от  пресцентъра на Столична община.  Столична дирекция на вътрешните работи осигурява охрана и постове за контрол и регулиране на движението (при необходимост да го спира) в района на пл. „Мегдана” в с. Доброславци, поради организация на празника.", "date": "2019.05.18", "title": "София: Въвежда се организация на движението за празника „Дръж се земьо, шоп те гази“ в с. Доброславци"}
{"url": "http://www.focus-news.net/news/2019/05/18/2659490/evropeyski-izbori-2019-kandidatat-za-evrodeputat-lilyana-pavlova-shte-poseti-grad-dupnitsa.html", "text": "Кандидатът за евродепутат от листата на ГЕРБ и СДС Лиляна Павлова ще посети град Дупница. Това съобщиха от пресцентъра на  ПП ГЕРБ . Tя ще се срещне и разговаря с граждани на община Дупница от 12.30 ч., в информационна шатра, ситуирана на централния площад „Свобода“.", "date": "2019.05.18", "title": "Европейски избори 2019: Кандидатът за евродепутат Лиляна Павлова ще посети град Дупница"}
{"url": "http://www.focus-news.net/news/2019/05/18/2659484/blagoevgrad-za-13-ta-godina-regionalen-istoricheski-muzey-shte-se-vklyuchi-v-evropeyskata-initsiativa-nosht-na-muzeite.html", "text": "За тринадесета поредна година, Регионален исторически музей – Благоевград ще се включи в Европейската инициатива „Нощ на музеите“. Това съобщиха от пресцентъра на  Община Благоевград . Традиционно музеят ще популяризира своята мултидисциплинарна дейност, предлагайки разнолики по форма и съдържание прояви, имащи за цел да уловят безначалния и безкраен ритъм на времето, срещайки деня с нощта, миналото с настоящето, малките с пораснали деца, музейния продукт с извънмузейните форми и прояви на изкуствата, презентирани и инициирани от партньори и сътрудници.  \r\nЗа желаещите да се докоснат до нощното музейно пространство ще бъде осигурен свободен достъп до експозициите от 14.00 до 24.00 часа през нощта. \r\nВ Европейската нощ на музеите – 2019, в 20.30 часа, просторното фоайе на Регионален исторически музей – Благоевград ще се превърне в сцена на живописно и емоционално „Фолклорно пътешествие“ в света на българската етническа култура. Ревю-спектакълът е съвместна инициатива на музея и Народно читалище „Никола Вапцаров – 1866“ – Благоевград, в която Китаро-мандолинният оркестър „Пирински звуци“ с диригент д-р Петьо Кръстев, Вокалният ансамбъл „Езерец“ с диригент Илиян Юручки и Пиринският танцов ансамбъл „Вихрен“ с художествен ръководител Борислав Мутафчийски ще ви вдъхновят да съпреживеете вълнуващи срещи с фолклорното изкуство. Представянето на традиционни народни костюми – автентични и възстановки, съпроводено от музика, песен и танц, ще ви пренесе от културата на населението от Вардарска Македония и средна западна България, през полята на Тракия, меките дипли на Родопите, до житниците на Добруджа.", "date": "2019.05.18", "title": "Благоевград: За 13-та година Регионален исторически музей ще се включи в Европейската инициатива „Нощ на музеите“"}
{"url": "http://www.focus-news.net/news/2019/05/18/2659491/haskovo-rekorden-broy-sa-zayavkite-za-uchastie-za-natsionalen-turnir-po-sportni-tantsi-grand-kupa-haskovo-2019.html", "text": "Рекорден брой заявки за участие са подадени за националния турнир по спортни танци „Гранд Купа Хасково 2019“, който ще се проведе в зала „Дружба“ в Хасково. Това съобщиха от пресцентъра на  Общината . Организатор на инициативата е клуб „Гранд“. Благодарение на съдействието от страна на Община Хасково и в частност кмета Добри Беливанов всяка година броят на участниците нараства. Има идея догодина турнирът да се проведе в два дни. \r\n36 клуба са заявили, че изпращат свои представители в провеждащото се за четвърта поредна година състезание. Над 200 са двойките има и 160 солови изпълнители и формации. Участниците са от цялата страна, за първи път в Хасково ще дойдат състезатели от Шумен, Кюстендил, Нова Загора и Благоевград. В Хасково ще са и състезателите от едни от най- силните клубове в страната. \r\nТурнирът започва в 10.00 часа с надпревара в категория „Изгряващи звезди“. От 14.00 часа e откритият национален турнир. Официалното откриване е в 18.00 часа. След него са финалите на „Купа България“. \r\nЗа победителите са предвидени купи, награди и парични премии. Входът за зрителите е свободен.", "date": "2019.05.18", "title": "Хасково: Рекорден брой са заявките за участие за национален турнир по спортни танци „Гранд Купа Хасково 2019“"}
{"url": "http://www.focus-news.net/news/2019/05/18/2659489/blagoevgrad-s-reditsa-proyavi-muzeen-kompleks-bansko-shte-otbelezhi-mezhdunarodniya-den-na-muzeite-i-evropeyskata-nosht-na-muzeite.html", "text": "С редица прояви Музеен комплекс - Банско ще отбележи Международния ден на музеите и Европейската нощ на музеите. Това съобщиха за  Радио „Фокус“ - Пирин  от културната институция. В 20.00 часа в Дома на изкуствата ще бъде представена документалната изложба „За онези родолюбиви люде“, в която ще бъдат изложени факти, документи и материали, свързани с живота и дейността на видни банскалии, сред които Серафим Иванов Боянов, Димитър Георгиев Молеров, проф. Константин Стефанов и Епископ Лазар Младенов. Освен това всички музеи в Банско ще работят безплатно и с удължено работно време. Къща музей „Никола Вапцаров“, както и Постоянната иконна изложба, Духовно-информационен център „Свети Паисий Хилендарски“ и Веляновата къща ще работят от 09.00 до 14.00 и от 17.00 до 23.00 часа. Къща-музей „Неофит Рилски“ ще работи от 09.00 до 14.00 и от 17.00 до 20.00 часа. Радоновата къща ще работи от 09.00 до 14.00 часа и от 17.00 до 19.00 часа. Изложбите в Дома на изкуствата ще бъдат представени от 17.00 до 23.00 часа. \r\nНатали СТЕФАНОВА", "date": "2019.05.18", "title": "Благоевград: С редица прояви Музеен комплекс - Банско ще отбележи Международния ден на музеите и Европейската нощ на музеите"}
{"url": "http://www.focus-news.net/news/2019/05/18/2659462/tass-upravlyavashtata-koalitsiya-v-radata-obyavi-samolikvidatsiya-v-nadezhdata-da-izbegne-razpuskane-na-parlamenta-obzor.html", "text": "Създаването на нов блок, според замисъла на авторите на този сценарий, трябва да попречи на Владимир Зеленски да насрочи предсрочни парламентарни избори преди 27 май, пише ТАСС в обзорен материал, представен без редакторска намеса. \r\nФормалното съществуване на управляващата коалиця във Върховната рада на Украйна, начело с „Блок Петро Порошенко, официално обяви, че прекратява дейността си три дни преди инаугурацията на новия президент. В петък тя бе напусната от фракцията „Народен фронт“. По думите на председателя на Радата и член на „Народния фронт“ Андрей Парубий това означава, че от този момент е в ход механизма за формиране на нова управляваща коалиция в парламента. „По закон за това е предвиден един месец“, подчерта той. \r\nСтартирането на процеса на създаване на нова управляваща коалиция, според авторите на този сценарий, трябва да лиши Зеленски от възможността да разпусне Радата и да насрочи предсрочни парламентарни избори. Факт е, че новият държавен глава на практика няма представители във Върховната Рада, която беше избрана през 2014 година. А следващите парламентарни избори идват едва през есента на тази година. Затова по-нататъшната съдба на Радата беше в светлината на прожекторите веднага след победата на Зеленски на президентските избори. \r\nВъзможностите за разпускане на парламента обаче са строго регламентирани от закона. По-специално, президентът не може да направи това, ако има по-малко от шест месеца преди изтичането на мандата на настоящото събрание. В случая този срок е 27 май. Така Зеленски след встъпването си в длъжност, което е насрочено за 20 май, формално ще има още една седмица, за да вземе решение. \r\nНо за разпускането на парламента трябва да има причина. Според закона, една от тях е неспособността на депутатите да образуват мнозинство в рамките на 30 дни. Обявявайки „саморазпускането“, депутатите от Радата сред привържениците на напускащия президент Петро Порошенко очакват, че сега те официално ще имат още един месец за консултации, а новият президент ще бъде лишен от възможността да обяви предсрочни избори до 27 май. Разяснения на експертите \r\nВъпреки това, експертите препоръчват да не се бърза със заключенията. „Разпадането на коалицията създава проблем за Зеленски с разпускането на Върховната Рада. Но Украйна е страна с неограничени възможности и всичко е възможно тук, включително и предсрочни парламентарни избори в такава ситуация“, заяви украинският политолог Андрей Золотарев в интервю с кореспондент на ТАСС. \r\nЕкспертът обясни, че два фактора могат да помогнат на Зеленски да разпусне Радата, независимо от стартиртането на механизма за формиране на ново мнозинство в парламента. „Например, може да има съдебно решение, че коалицията в Рада и така не съществува вече три години и всички срокове са изтекли отдавна“, посочи той. „Също така Зеленски може да извика петдесет хиляди души пред парламента и да постави депутатите пред дилема – да излязат през парадния вход или през прозорците“, Реализацията на тези варианти, според него, може да допринесе за сериозна обществена подкрепа за новоизбрания президент. \r\nНеочаквано в подкрепа на Зеленски се обяви и постоянният представител на бившия президент в Радата Ирина Луценко. „Народният фронт“ имаше пълното право да излезе от коалицията“, заяви тя. „Това означава, че според законодателството в 30-дневен срок може да бъде създадена нова коалиция в Радата. Означава ли това, че така или иначе Зеленски може да разпусне парламента? Да, означава“. \r\nТази позиция бе подкрепена от украинския адвокат, бивш началник на администрацията на четвъртия президент на страната Виктор Янукович, Андрей Портнов. „Факт е, че от 2016 г. в парламента няма управляваща коалиция ... и на тази основа президентът може по всяко време да подпише указ за разпускане на парламента и да свика предсрочни избори“, каза той в петък в коментар пред украинското издание „Страна“. \r\n„Президентът Зеленски може да подпише указ за разпускане буквално веднага след встъпването в длъжност. И за това не са му нужни никакви съдебни решения“, каза Портнов, като обясни, че онези, които не са съгласни с такова решение на президента, могат да се обърнат към съда. \r\n„Днес (петък, 17 май) една от фракциите във Върховната Рада реши да излезе от „коалицията“. Но как можеш да излезеш от нещо, което го няма? Фактически коалицията не съществува от три години – откакто тя бе напусната от партиите „Самопомощ“, „Бактивщина“ и Радикалната партия на Олег Ляшко. Затова сегашната игра в парламента е поредното свидетелство за това, че депутатите са безразлични към хората, които са ги избрали. За тях е по-важно да продължат безметежното си съществуване“, заявиха от пресслужбата на Зеленски пред агенция „Укринформ“. \r\nЕкипът на избрания президент е убеден, че страната се нуждае от промени и дълбоки реформи. „Това е искане на украинския народ. А за неговото осъществяване имаме нужда от силен парламент“, подчертават от пресслужбата. \r\nВ тази ситуация е показателна и позицията на началника на Окръжния административен съд на Киев Павел Вовка, който още в началото на май заяви пред „Съдебно-юридической газете“, че Зеленски ще има всички основания за разпускане на парламента, даже коалицията да обяви сама своя разпад. \r\n„Ако официално бъде съобщено за липсата на коалиция в Радата, това няма да е началото на обратното броене, предвидения от Основния закон на Украйна един месец за формиране на нова коалиция, защото само президентът на Украйна с указ може да установи от колко време във Върховната Рада действително няма коалиция между депутатските фракции и какви последствия ще има това. Фактически от момента на приемането на съответстващия указ, коалицията на депутатските фракции няма да има никакво юридическо значение“, счита председателят на съда. \r\nВъпреки това, ако Зеленски все пак се реши да разпусне Радата, то бившите членки на коалицията на Порошенко ще се опитат „да блокират това решение в съда поне до 27 май“, счита политологът Руслан Бортник. „Ситуацията ще премине в съдебен стадий, работата в парламента ще стане хаотична, кадровите и законодателните трансформации може да се окажат блокирани“, добави той. \r\nПри всички случаи противниците на Зеленски „ще се опитат да спечелят време, докато рейтинга на новия президент започнат да падат“. „Ако играят компетентно в съда - счита Бортник – то насрочването на предсрочни парламентарни избори може да бъде отложено, така че те да се проведат в един ден с редовните, т.е. на 27 октомври. А тогава на Зеленски ще му се наложи да отговаря не само на въпроси за корупцията и мира, но и за данъците и доходите“. Отдавна няма коалиция \r\nНастоящият състав на Върховната Рада беше избран на предсрочни избори през есента на 2014 г. Те се проведоха след смяна на властта в Киев в резултат от силовото сваляне на Виктор Янукович от поста президент и избирането на Петро Порошенко. Парламентарната коалиция „Европейска Украйна“ е създадена на 27 ноември 2014 г. Тогава тя включваше партиите „Блок Петро Порошенко“, „Народен фронт“, „Самопомощ“, Радикалната партия и „Баткивщина“. Първоначално коалицията се състоеше от 302 депутати. Въпреки това, тя не просъществува  дълго, тъй като поради нарастващите противоречия, една след друга партиите започнаха да напускат коалицията. \r\nЗаявленията, че коалицията е загубила необходимите по закон 226 депутатски мандата се чуват доста отдавна. От председателя на парламента Андрей Парубий многократно е искано да публикува списък на депутатите, които са членове на коалицията. Той категорично отказа да го направи, като се позова на това, че процедурата не е задължителна. През февруари 2016 г. възникна въпросът за предсрочните избори. Но в условията на рязък спад на популярността му, Порошенко отказа да разпусне Радата. Оттогава парламентът продължава да работи независимо от отсъствието на официално потвърждение на факта за съществуване на парламентарно мнозинство. Както отбелязва изданието „Страна“, до неотдавна сумарно „Блок Петро Порошенко“ и „Народният фронт“ са били максимум 215 народни представители. Маневрите на Коломойски \r\nРедица експерти обаче изказват мнение, че петъчният демарш на „Народния фронт“ има за цел да убеди Зеленски да се откаже от идеята за разпускане на парламента, което е своеобразна принуда на новия президент да води диалог. „По-добре Зеленски да не експериментира с разпускане на Радата, като рискува да се сблъска с отмяна на указа чрез съда. По-добре е да работи конструктивно с парламента, където с помощта на същия този „Народен фронт“ може да събере 226 гласа за приемане на необходимите законопроекти и кадрови назначения“, заяви неназован депутат от „Народния фронт“ пред „Страна“. \r\nОсвен това същото издание съобщава, позовавайки се на свои източници, че олигархът Игор Коломойски, с чието име се свързваше Зеленски през цялата предизборна кампания, е започнал преговори с депутатите за създаване на неформална коалиция „под Зеленски“ в действащия парламент. \r\n„Тази коалиция е алтернатива на разпускането. В нея ще влязат „Баткивщина“, част от „Блок Петро Порошенко“ (мажоритарните депутати), „Възраждане“ и „Народния фронт“. Това е идеята на Коломойски. И много от нас я подкрепят и възприемат разговорите за разпускане само като принуда от страна на екипа на бъдещия президент“, цитира изданието неназован депутат. \r\nПревод и редакция:", "date": "2019.05.18", "title": "ТАСС: Управляващата коалиция в Радата обяви самоликвидация в надеждата да избегне разпускане на парламента (ОБЗОР)"}
{"url": "http://www.focus-news.net/news/2019/05/18/2659492/denyat-18-may-v-balgarskata-istoriya.html", "text": "На този ден през 1809 г. Йеромонах Пантелеймон от Русе завършва своя препис на Паисиевата история. През 1876 г. на днешния ден четата на Христо Ботев е обкръжена на планинския рид Милин камък. Загиват 30 души, сред които и знаменосецът Н. Симов-Куруто. В Лондон руският посланик в Англия П. Шувалов и английския министър на външните работи лорд Р. Солсбъри подписват през 1878 г. тайно споразумение, което довежда до ревизиране на Санстефанския договор от 1878 г. През 1881 г. на този ден започва посещението на екзарх Йосиф I в Източна Румелия и в Княжеството, където се опитва да помири либералите и консерваторите за изменение на Търновската конституция, но е против извънреден и неконституционен режим. През 1886 г. се провеждат се избори в Южна България за допълване на Народното събрание, представени пред Европа като избори за Областното събрание на Източна Румелия, което ще заседава заедно с IV ОНС. През 1994 г. цар Борис ІІІ е удостоен посмъртно от еврейските организации в САЩ с наградата “морален държавник” за ролята му при спасяването на българските евреи от хитлеристките лагери на смъртта. \r\nПрез 1971 г. на тържествено заседание на Народното събрание в зала \"Универсиада\" е обявено приемането на новата конституция. На 18 май са родени: лекоатлетката Ивет Лалова, оперният певец Борис Христов, Яне Сандански - деец на национално-освободителното движение на българите в Македония и Одринско. На тази дата умират: Стоян Цеков Даскалов – писател, Илия Николаев Петров – художник. \r\n2011 г. \r\nАлександър Цветков подава оставка като Министър на транспорта, информационните технологии и съобщенията и на следващия ден е назначен Ивайло Московски. \r\n2006 г. \r\nПрезидентът връчва Орден „Св. св. Кирил и Методий“ на: \r\n1. Никола Корабов - огърлие - „за особено значимите му заслуги за развитието на културата“ \r\n2. Йосиф Сърчаджиев - огърлие - „за особено значимите му заслуги за развитието на културата“ \r\n3. Гриша Островски - огърлие - „за особено значимите му заслуги за развитието на културата“ \r\n4. Никола Инджов - огърлие - „за особено значимите му заслуги за развитието на културата“ \r\n5. проф. Андрей Пантев - огърлие „за особено значимите му заслуги за развитието на културата“ \r\n6. Васил Казанджиев - огърлие - „за особено значимите му заслуги за развитието на културата“ \r\n7. Росица Баталова - първа степен - „за големите ѝ заслуги в областта на изкуството“ \r\n8. Луна Давидова - първа степен - „за големите ѝ заслуги в областта на изкуството“ \r\n9. Петър Недевски първа степен - „за големите му заслуги към Република България в областта на образованието и науката“ \r\n10. Теодосий Теодосиев - първа степен - „за големите му заслуги към Република България в областта на образованието и науката“ \r\n11. проф. Лазар Груев - първа степен - „за големите му заслуги към Република България в областта на образованието и науката“ \r\n2006 г. \r\nПроведен е извънредния конгрес на БЗНС-Народен съюз на който е решено партията да се преименува на Земеделски народен съюз (ЗНС). Преименуването се налага заради действащия Закон за политическите партии. Това е една от приетите промени в устава. Друга новост е въвеждането на мандатност на избора на председателя на БЗНС-Народен съюз. Съгласно приетите промени председателят ще се избира за не повече от 3 мандата от по 2 години. \r\n2006 г. \r\nМузеят в националния историко-археологически резерват “Мадара” е официално отворен за посетители след 23-годишно прекъсване. Средствата за възстановяване на музейната сбирка са осигурени от община Шумен. \r\nМузейната площ е близо 100 кв. метра. Акцентът при подреждането на експонатите е поставен върху култовото значение на Мадара през вековете. \r\nЕкспозицията обхваща пет основни теми - Мадара през праисторическия период, през античността, през Средновековието, нумизматични и сугистични паметници от района на Мадара и допълнителна зала за видните изследователи на миналото на историко-археологическия резерват. Според експертите, най-ценнните сред 500-те експоната са уникалният каменен зодиак с култово предназначение, датиран от II век, мраморната плоча на трите нимфи, намерена в Голямата пещера, запазен надпис от тракийския период, свързан с култа към богинята Тюкхе, каменни глави на хора и фигури на животни. Ценните предмети са намерени в района на Мадара, Калугерица и Кюлевча. \r\nРемонтът на сградата на обща стойност 165 000 лева е извършен през 2005 г. Община Шумен осигурява за ремонта 115 000 лева от бюджета си, останалите 50 000 лева са отпуснати от Министерство на културата. \r\n2000 г. \r\nДепутатите на БСП и Българската евролевица съвместно гласуват вот на недоверие на правителството на Иван Костов, но не събират мнозинство. \r\n1997 г. \r\nУчреден е Либерален съюз \"Нов избор\". Това става по време на Националната конференция на едноименната предизборна коалиция, основана на 28 юли 1994 г. от партиите Център за нова политика и Сбор за демокрация. Либерален съюз \"Нов избор\"е регистриран през октомври 1997 г. Председател е Димитър Луджев. Съучредител на коалицията е Обединение за национално спасение и на Либерално-демократичен съюз. \r\n1994 г. \r\nЦар Борис ІІІ е удостоен посмъртно от еврейските организации в САЩ с наградата “морален държавник” за ролята му при спасяването на българските евреи от хитлеристките лагери на смъртта. \r\nНа 22 февруари 1943 г. комисарят по еврейските въпроси Александър Белев сключва договор с представителя на Гестапо у нас Теодор Данекер за поетапно депортиране на българските евреи. Първата партида включва 20 000 души, които в края на февруари и началото на март трябва да бъде изпратена в концлагера Треблинка. \r\nВзето е решение този първи контингент да бъде формиран от 11 363 евреи от Македония и Беломорието и 8560 от “стара България”. Български полицейски части в Битоля и Скопие избират евреите от Македония и ги депортират с вагони до дунавските пристанища Лом и Видин. Оттам те са отведени в Треблинка. От тези евреи оцеляват само няколко души. \r\nБлизо деветте хиляди души от \"стара България\" са избрани в Пловдив. Междувременно се надига вълна от народно негодувание срещу решението на правителството. Група от 25 депутати от управляващото мнозинство, начело с подпредседателя на Народното събрание Димитър Пешев, се обявяват срещу случващото се. Съюзът на запасните офицери, Лекарският съюз, Съюзът на писателите и спортно дружество \"Славия\" също се противопоставят. Българската православна църква реагира остро- Пловдивският митрополит Кирил влиза в еврейския лагер в Пловдив и заявява, че ще тръгне с депортираните. \r\nПротестите принуждават цар Борис III да отмени депортирането на евреите от \"стара България\". Антиеврейското законодателство обаче не е отменено. То е отменено от правителството на Муравиев. По английска инициатива в София правителството преговаря с швейцарския посланик за изселване в Палестина на 4000 деца и 400 възрастни евреи. \r\n1982 г. \r\nВлиза в действие четвъртият реактор на АЕЦ \"Козлодуй\". \r\n1977 г. \r\nПровежда се трети конгрес на българската култура. Комитетът за изкуство и култура се преименува в Комитет за култура, а Людмила Живкова остава негов председател. Тя е на този пост до смъртта си на 21 юли 1981. Уставът на Комитета е утвърден с постановление на Министерския съвет на 28 юли. \r\nДъщерята на Тодор Живков е родена на 26 юли 1942 г. в София. През 1965 г. тя завършва история в Софийския университет “Св. Климент Охридски”. От 1974 г. е старши научен сътрудник в Института за балканистика. От 1975 г. тя е председател на Комитета за изкуство и култура и на творческите съюзи и на Националния комплекс \"Художествено творчество, културна дейност и средства за масова информация\". Живкова е председател и на Инициативния и организационния комитет на международната детска асамблея \"Знаме на мира\", проведена през август 1979 г. в България. Същата година тя става почетен доктор на Токийския университет. Людмила Живкова е народен представител в VII НС. Нейни съчинения са: \"Англо-турските отношения 1933-1939” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г.; на немски език 1977 г.; на руски език 1979 г.). Людмила Живкова умира на 21 юли 1981 г. \r\n1971 г. \r\nНа тържествено заседание на Народното събрание в зала \"Универсиада\" е обявено приемането на новата конституция. Тя влиза в сила същия ден с публикуването й в \"Държавен вестник\" и е обявена за основен закон за изграждането на \"развито социалистическо общество\". В нея БКП се провъзгласява за \"ръководна сила на обществото и държавата\", а НРБ - за \"социалистическа държава\". Създава се нов висш постоянно действащ държавен орган - Държавен съвет. Той \"съединява вземането на решения с тяхното изпълнение\" и на практика измества парламента и правителството от върховното положение, което конституцията им е отредила. Два дни по- рано, на 16 май, се провежда референдум за приемане на нова конституция. В него участват 99,70 % от всички гласоподаватели, т.е 6 174 635 души, от които с действителни бюлетини - 6 150 695 души, с недействителни - 4607. Общо 6 135 218 души или 99,66 % гласуват за новата конституция, против - 15 477. \r\nНа 30 март проектът за нова конституция на Народна Република България е публикуван за всенародно обсъждане. По \"официални сведения\" за по-малко от месец са проведени 30 000 събрания с участието на над 3 000 000 граждани, направили 14 000 предложения за допълнения в текста на Kонституцията. На 7 май Народното събрание започва обсъждане на проекта за нова конституция. Ден по-късно е решено приемането й да стане чрез референдум. \r\n1956 г. \r\nНа седмата сесия на СИВ в Берлин е решено България да се специализира в производството на цветни метали, електрокари и електротелфери. \r\n1950 г. \r\nСлед като в началото на годината в. \"Стършел\" става издание на ЦК на БКП, на вестника е вменено, че без съгласието на ЦК не може да осмива партийните организации и дейците, които работят в партията. ЦК определя и редакционната колегия на вестника: главен редактор - Димитър Чавдаров-Челкаш, и заместник-главни редактори - Богомил Райнов и Никола Мирчев. В решение на Политбюро на ЦК на БКП за състоянието и задачите на в. \"Стършел\" от 18 май от вестника се изисква да отразява положителните явления в живота на страната, да отделя внимание на \"повишаване на бдителността\" и на \"борбата срещу трайчокостовщината\" и да преустрои работата си на основата на опита на съветското сп. \"Крокодил\". \r\n1949 г. \r\nПодписана е търговска спогодба с Аржентина - първата, която България сключва с латиноамериканска страна. \r\n1925 г. \r\nВ с. Дъбница, Неврокопско е съставен протокол за формиране на “съдебно–следствена комисия и нелегален съд по шпионската и предателска мрежа в Неврокопска революционна околия”, който два дни по-късно е утвърден от ръководителя на македонската революционна организация Иван Михайлов. Членовете на централния комитет на ВМРО Ал. Протогеров, Ив. Михайлов и Г. Попхристов и членовете на задграничното представителство Г. Баждаров, К. Пърличев и Н. Томалевски посещават селото. На 13 юни 1925 г. Ив. Михайлов одобрява присъда за екзекуцията на 13 души. Смъртни присъди се изпълняват само след одобрени от страна на ЦК или ЗП. Общо за периода май- юни около 38 смъртни присъди са одобрени. \r\nВМРО полага усилия да елиминира заплахата от емигрантски чети, които са набирани от федералисти около Т. Паница и от политическите емигранти от БКП и БЗНС. От Солун комунистите изпращат оръжие и литература за България, а в Драмско се подвизават федералисти на Т. Паница. В началото на 1925 г. в Солун се провежда федералистки конгрес, на който присъства и Т. Паница. Форумът се ръководи от представителя на сръбското правителство Христо Дорович. Взето е решение ВМРО да бъде унищожена, с помощта на емигрантите от Сърбия и Гърция, подкрепени от сръбско-гръцки войски. \r\nВ Неврокопско са създадени канали за връзка с организациите на БКП и са установени контакти с емигранти в Гърция. \r\nНа Шестия конгрес на ВМРО се вземат реални мерки за решаването на този проблем. По нареждане на ЦК четата на В. Ганчев, околийски войвода от Серски революционен окръг, остава из Неврокопско от есента на 1924 г. до пролетта на 1925 г. От пролетта и лятото на 1925 г. и милицията е в готовност и действат съгласувано с органите на ВМРО. \r\nСлед заповед на ЦК започват арести, след което обвиняемите са завеждани в с. Дъбница, на 11 км от Неврокоп (днес Гоце Делчев). Разследването продължава около 40 дни, като за неговия ход вътрешното министерство е редовно уведомявано. \r\nЗатворени са бивши четници на Т. Паница, бежанци от Драмско и заподозрени от граничните райони. Всички са разпитвани и обвиненията в противодържавно сътрудничество с избягалите в Гърция емигранти са проверявани. Част от разпитваните са освобождавани. Благодарение на акцията е доказано съществуването на организация, обединяваща политически емигранти . Заловен е шифър и мастило, с което са писани писмата, изпращани по емигрантския канал. Доказано е и че контрачета от Гърция е преминала в Неврокопска околия. Ръководството на ВМРО следи пряко хода на следствието. \r\n1909 г. \r\nС царски рескрипт е учреден най-високият български орден \"Св. св. Равноапостоли Кирил и Методий\". Кабинетът го отменя на 25 май и поради общественото недоволство на 8 февруари 1910 г. е гласуван закон за него. Дава се на лица, достигнали най-високо положение в държавата, наградени преди това с най-високи ордени. Кавалерите му може да бъдат до 15 души. Има единствена степен с кръст и звезда с образите на светите братя и с девиз \"Ex Oriente Lux\" (\"Светлината е от Изток\"). Орденската звезда е сребърен малтийски кръст с червени пламъци и сребърни бурбонски лилии. Носи се на лента с портокалов цвят през лявото рамо. Има Голямо (за владетелското семейство) и Малко (за чужди владетели) огърлие. С него са наградени само цар Фердинанд I, княз Борис Търновски, княз Кирил Преславски, екзарх Йосиф I, Иван Ев. Гешов, Васил Радославов, Иван Вазов, митрополит Симеон Варненско-Преславски и ген. Данаил Николаев и 52 чужди държавни глави. \r\n1906 г. \r\nСъстои се откриването на пристанището на Варна. Първите проучвания за строеж на ново пристанище се правят още преди Освобождението. През 1872 г. на главния инженер на марсилското пристанище Паскал е възложено да направи проучвания и представи проект. Той изпраща помощника си френския инженер Адолф Жерард да извърши теренните замервания. През 1873 г. готовият вече проект е предаден на барон Хирш, но до реален резултат не се стига. На 21 януари 1889 г. със закон българското правителство взема решение за построяване на пристанища във Варна и Бургас. На 15 декември 1890 г. Чарлз Хартли, известен английски инженер, представя два проекта - за пристанище в езерото и за пристанище в залива, пред самия град. Макар и добри, поради високата им цена те не са одобрени. През 1893 г. проучване прави и инж. Бьомхен, бивш директор на пристанището в Триест, но проектите са несполучливи и отхвърлени. В края на 1894 г. френският инженер Адолф Жерард, вече инженер-съветник на правителството, представя проекта си, основан на плановете на инж. Хартли, който предвиждал построяване на приморски вълнолом и кейови стени. Първоначално пристанището се строи от българската предприемаческа фирма \"Михайловски-Хайрабедян\", по-късно от \"Безименно акционерно дружество за направа на варненското пристанище\". С малки прекъсвания строежът продължава до 1906 г. \r\n1886 г. \r\nПровеждат се избори в Южна България за допълване на Народното събрание, представени пред Европа като избори за Областното събрание на Източна Румелия, което ще заседава заедно с IV ОНС. \r\n1881 г. \r\nЗапочва посещението на екзарх Йосиф I в Източна Румелия и в Княжеството, където се опитва да помири либералите и консерваторите за изменение на Търновската конституция, но е против извънреден и неконституционен режим. \r\n1876 г. \r\nЧетата на Христо Ботев е обкръжена на планинския рид Милин камък. Загиват 30 души, сред които и знаменосецът Н. Симов-Куруто. Ден по-рано при с. Оряхово около 200 души слизат на родния бряг. Военен ръководител на Ботевата чета е Н. Войновски. За да преминат през Дунава на 16 май (стар стил) четниците, от различни румънски пристанища, разделени на няколко групи, се качват като обикновени пътници на австрийския параход \"Радецки\". След като слиза на българския бряг четата се отправя към Стара планина, преследвана непрекъснато от редовна турска войска, черкези и башибозуци. На 20 май Ботевата чета заема позиции на връх Камарата, Купена и част от Околчица. След целодневен бой загива и Христо Ботев. След смъртта на войводата четата се разделя на 3 групи. Едната, начело с Н. Войновски, се придвижва на изток в Стара планина, а останалите две - на Г. Апостолов и на Д. Икономов водят на 21 май тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание. \r\nБрациговските първенци изпращат парламентьор (дядо Мильо) при водача на турските отряди Хасан паша. Срещу голям откуп селището е спасено от разорение. Васил Петлешков е арестуван и подложен на мъчения. Погълнал отрова, той е доубит от заптиетата по пътя за Пловдив. \r\n1809 г. \r\nЙеромонах Пантелеймон от Русе завършва преписът си на Паисиевата история. \"История славянобългарска\" (\"История славяноболгарска за народа и за българските царе и светци и за всички деяния и минало български\"), написана от Паисий Хилендарски през 1762 г. е първото произведение на българската историография. Тя е съставена въз основа на произведенията на Цезар Бароний - \"Деяния церковная и гражданская\" (1719 г.), и на Мавро Орбини - \"Книга историография\" (1722 г.), както и на редица български грамоти, народни предания и легенди. Историята е написана на новобългарски език и чрез нея авторът начертава програмата на Българското възраждане - борба за новобългарска просвета, независима българска църква и политическо освобождение. \"История славянобългарска\" оказва силно въздействие на своите читатели през възрожденската епоха. За големия интерес към нея свидетелстват многобройните преписи, които са около 60 на брой. Първият й препис е още от 1765 г. и е дело на Софроний Врачански. За пръв път \"История славянобългарска\" е издадена по оригинала й от Й. Иванов през 1914 г. Оригиналът се съхранява в Зографския манастир. На тази дата са родени: \r\n1984 г. \r\nРодена е Ивет Лалова – българска лекоатлетка. Висока е 168 см, тежи 54 килограма. Състезател е на софийския спортен клуб “Левски”. Европейска шампионка е на 100 и 200 м за девойки. Най-доброто й постижение на 200 м е 22,57, постигнато на финала на Игрите в Атина. Лалова остава в историята като най-успешната българска олимпийка в спринта при жените и в двете дистанции /100 и 200 м/. \r\n1920 г. \r\nРоден е Алексей Димитров Шелудко - български физико-химик, член-кореспондент е на БАН (от 1967 г.). Професор е в СУ “Св. Климент Охридски” (от 1962 г.), доктор е на химическите науки (от 1962 г.), академик (1984 г.). Работи в областта на електрокристализацията и във физико-химията на повърхностите и на дисперсните системи (колоиди). Създател е на методи за изследването на тънките течни слоеве и изучава техните кинетични и термодинамични отнасяния. Автор е на “Колоидна химия” (1957 г., в 4 изд.). Димитровска награда (1969 г.), ордени “НРБ”, I ст. (1978 г.) и “Г. Димитров” (1980 г.). \r\n1914 г. \r\nРоден е Борис Кирилов Христов – оперен певец. Той е обявен за “бас ¹1 на планетата”. Родът му е от Македония и след Илинденско-Преображенското въстание 1903 г. баща му Кирил Христов учи в София и Париж, а в Пловдив се жени за Райна Христова. Семейството пристига в София през 1917 г. В столицата Борис Христов завършва Втора Софийска мъжка гимназия, където пее в гимназиалния хор, ръководен от Драгия Тумангелов. Музикалната си дейност басът започва в мъжкия самодеен хор “Гусла” под диригентството на Асен Димитров. След гостуването на Ф. Шаляпин в България през 1934 г. Борис Христов заминава за Италия, където живее и пее до края на живота си. Там учи при Р. Страгари. През 1946 г. българинът дебютира в Реджо ди Калабрия в ролята на Колин от “Бохеми” на Дж. Пучини”. Той пее в лондонския “Ковънт Гардън” през декември 1949 г. Оттогава завладява най-големите оперни сцени в света. За по-малко от 10 години Борис Христов подготвя репертоар от над 40 роли, които му носят голяма слава. Връх в творческата му кариера са ролите на Б. Годунов и Филип II сред повече от 100 роли. През 1966 г. Софийската народна опера прави в Париж запис на операта “Княз Игор” от Бородин под диригентството на Йежи Семков, в която Христов изпълнява ролите на Галицки и хан Колчак. През януари 1970 г. басът постига триумф в неаполитанския театър “Сан Карло” с операта “Б. Годунов”. През септември 1976 г. той идва да пее за пръв път в родината си, когато прави записи с хора на катедралата “Св. Александър Невски”. През 1978 г. осъществява нови записи в България с хоровата капела “Св. Обретенов” в съпровод на Камерния оркестър на Българското радио под диригентството на Г. Робев. През 1986 г. Христов основава и ръководи в Рим Българска академия за изкуство и култура. \r\n1872 г. \r\nРоден е Яне Сандански - деец на национално-освободителното движение на българите в Македония и Одринско, ръководител на Вътрешната македоно-одринска революционна организация (ВМОРО). След поражението на Кресненско-Разложкото въстание 1878-1879 г. родителите му се преселват в Дупница и той получава началното си образование там. След това работи като просбописец, държавен чиновник и пр. В националноосвободителната борба на българите от Македония Сандански се включва в края на 90-те години на XIX век. Неколкократно преминава с чети в Македония с цел да съдейства за ускоряването на процеса за изграждането на революционни комитети в различните селища. Заедно с това полага усилия и за набавяне на оръжие и средства за организацията. Една от най-дръзките му акции в тази насока е известната афера \"Мис Стоун\". На 21 август 1901 г. по шосето между Банско и Горна Джумая Елена Стоун и нейната придружителка Катерина Цилка, са отвлечени. Похитителите искат откуп от Турция, който, заради натиска от страна на Великите сили, получават. С получените на 18 януари 1902 г. 14 500 златни турски лири е предвидено закупуването на оръжие. \r\nЯне Сандански не одобрява взетото от Солунския конгрес решение за въстание в Македония и Одринско през пролетта на 1903 г. Въпреки това не се противопоставя и се включва дейно в подготовката на Илинденско-Преображенското въстание 1903 г. \r\nСлед гибелта на Гоце Делчев Сандански се утвърждава като един от лидерите на левицата във Вътрешната македоно-одринска революционна организация. Благодарение на неговите усилия, въпреки погрома на въстанието, в следващите няколко години това течение взема надмощие в организацията. В отсъствието на Христо Матов и д-р Татарчев по време на Рилския конгрес на организацията през 1905 г. левицата се опитва да наложи своите възгледи във взетите от конгреса решения и приетия нов устав. Марксистите Д. Хаджидимов и Н. Харлаков се включват към групата на Серския революционен окръг и оказват влияние върху поведението на Сандански. Левичарите настояват за над националност и децентрализация в Организацията. През декември 1906 г. е свикан конгрес на ВМРО, на който Сандански и привържениците му поставят начало на разцеплението в Организацията. В борбата си срещу десницата Сандански стига до крайност и през ноември 1907 г. нарежда убийството на двама от нейните водители - Иван Гарванов и Борис Сарафов. С това поставя началото на братоубийствената война между двете течения, която не стихва и след края на Първата световна война 1914-1918 г. На Кюстендилския конгрес от март 1908 г. Яне Сандански е изключен от организацията и е осъден на смърт.След Младотурската революция през юни 1908 г. и Сандански излиза от нелегалност и на много места повереното му оръжието е предадено на властите. Само след две години младотурците започват мащабна кампания за унищожаване на ВМРО. По това време Сандански продължава да получава всеки месец пари от турците. Той става един от основателите и водителите на Народната федеративна партия, която застава зад идеята за независима Македония в рамките на южнославянска федерация. \r\nСандански се изявява като открит противник на личния режим на цар Фердинанд I. Убит е близо до Роженския манастир, край Мелник. \r\n1856 г. \r\nРоден е Спас Киров Вацов - български метеоролог, климатолог и сеизмолог. Учи в родния си град и в класното училище в София при С. Филаретов (1870-1872 г.). През 1872-1876 г. учи в гимназията в Загреб. Студент във Физико-математическия факултет на Загребския университет. Почетен член е на българската ученическа дружина в Загреб (1879 г.). През 1879 г. завършва пълния 3-годишен курс на факултета и се завръща в България. Инспектор е на Ломското училище (1879 г.), директор на Ломската гимназия (от 25 юни 1880 г.), началник- отделение към Министерството на народната просвета в София и управляващ Софийската класическа гимназия. Главен секретар е към Министерството на народната просвета и редактор на \"Учебен вестник\" (11 ноември 1880 г. – 1 септември 1884 г.). Учител и директор е на Софийската класическа гимназия (1884-1893 г.). От 1 януари 1894 г. е основател и пръв директор на Централната метеорологична станция, която ръководи до смъртта си. Участва в редица международни метеорологични конференции. Дописен (1881 г.) и действителен (1884 г.) член е на БКД. Секретар на Природо-медицинския клон на БКД (1909 г.) и на Природо-математическия клон на БАН (1911-1920 г.). Награден е с орден \"За гражданска заслуга\" V и IV ст. (1895 г.). Член-основател и дългогодишен председател е на Българското природоизпитателно дружество. Умира на 2 февруари 1928 г. На тази дата умират:  \r\n1985 г. \r\nУмира Стоян Цеков Даскалов - писател. Той е роден на 22 август 1909 г. в с. Лиляче, Врачанско. През 1942 г. завършва славянска филология в Софийския университет “Св. Климент Охридски”. Първата му публикация е от 1930 г. в сп. \"Светлоструй\". Писателят участва в Отечествената война. Заедно с Д. Чавдаров-Челкаш редактират вестник \"Часовой\". През 1947-1956 г. е главен редактор на сп. \"Дружинка\", а през 1957-1958 г. е редактор в сп. \"Български воин\". Даскалов е сценарист в Българска кинематография. В обемното му белетристично творчество намират отражение животът на селянина, промените в бита и психологията му вследствие от новите икономически условия. Той е автор на много книги за деца и сценарии на филми. Някои от съчиненията му са \"Мъка\" (1935 г.), \"Магдина чука\" (1940 г.), \"Под ямурлука\" (1941 г.), \"Път. Роман в три части\" (1945 г.), \"Мелницата Липовански\" (1951 г.), \"Своя земя\" (1952 г.), \"Първа дружба\" (1957 г.), \"Стубленските липи\" (1960 г.), \"Село край завод\" (1963 г.) и много други. \r\n1975 г. \r\nУмира Илия Николаев Петров - художник. Той е роден в Разград на 9 юли 1903 г. През 1926 г. завършва Художествената академия в София при Н. Маринов, а година по-късно учи и в частното училище на Х. Ман в Мюнхен. От 1946 г. Петров е професор в Художествената академия в София. През 1949-1950 г. е заместник-ректор, през 1957-1962 г.- декан на Факултета за изящни изкуства, а през 1966-1968 г. и ректор. За периода 1949-1950 г. Петров е председател на Съюза на българските художници. Той е признат майстор на портрета: \"Автопортрет\" (1928 г.), \"Автопортрет\" (1931 г.), \"Дамски портрет\" (1931 г.), \"Веса Тузсузова\" (1932 г.), \"Женски портрет\" (1941 г.), \"Портрет на момченце\" (1942 г.), \"Художничката Мери Кънева\" (1945 г.), \"Поетът Божидар Рожилов\" (1950 г.), \"Портрет на Христо Ботев\" (1952 г.), \"Атанас Божков\" (1964 г.), \"Автопортрет\" (1967 г.), \"Поетесата Дора Габе\" (1968 г.) и др. Автор е и на многобройни фигурални композиции на историческа тема: \"Шипка\" (1935 г.), \"Аспаруховата конница\" (1936 г.), \"Хан Аспарух\" (1941 г.), \"Септември 1923 година\" (1947 г.), \"Партизани в акция\" (1947 г.), \"Сражение между Светослав и Цимисхи\" (1954 г.), \"Преди разстрела\" (1954 г.), \"Ивайло разбива Константин Тих\" (1955 г.), \"Бунтът на Добро поле\" (1956 г.), \"Партизани\" (1964 г.) и др. Негови графики са \"След боя\" (1936 г.), \"Испания\" (1939 г.), \"Фашисти\" (1939 г.), \"Септември 1923 година\" (1940 г.) и \"Христо Ботев\" (1949 г.). Петров създава редица рисунки и скици от Индия, работи и в областта на илюстрацията: \"Ден последен\" от С. Загорчинов (1949 г.), \"Пробивът\" от Кр. Белев (1952 г.), \"Септемврийци\" от Ем. Коралов (1953 г.), \"Живите помнят\" от К. Калчев (1958 г.) и др. Има изяви и в скулптурата: \"Глава\" (1937 г.), \"Седнала жена\" (1939 г.), \"Фигура на Г. Димитров в Лайпциг\" (1959 г., с Ив. Мандов), \"Грижа\" (1971 г.). Работи също в областта на декоративно-монументалното изкуство (\"Влизането на Ивайло в Царевец, посрещането му от болярите\" и \"Въстанието на Асен и Петър\", Исторически музей В. Търново, 1962 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.18", "title": "Денят 18 май в българската история"}
{"url": "http://www.focus-news.net/news/2019/05/18/2659494/pernik-ekipat-na-obshtinskiya-mladezhki-savet-shte-se-vklyuchi-s-reditsa-sportni-initsiativi-v-sedmitsata-na-sporta-organizirana-ot-obshtinata.html", "text": "Екипът на Общински младежки съвет – Перник ще се включи с редица спортни инициативи в седмицата на Спорта, организирана от Община Перник. Това съобщиха от пресцентъра на  Общината . От 10.00 ч., в Спортна зала „Кракра“ ще стартира волейболен турнир 3 х 3 (възрастова група 14-17 г.) и от 13.00 ч. – възрастова група 18-21 г. Регистрация и записване на отборите – на място (09.00-10.00 ч.). \r\nВ неделя – 19 май, са предвидени още две спортни инициативи. От 09.00 ч. на игрището под ОДК ще започне турнир по футбол (възрастови групи 14-18 г. и 18-24 г.). Желаещите могат да се запишат чрез „Фейсбук“ страницата на Общински младежки съвет – събитие „Спортен фестивал – Перник“ 2019. В същия ден от 11.00 ч. на „Алеята на спорта“ ще започне и стрийт фитнес турнир. Регистрация и записване – на място (10.00-11.00 ч.). \r\nИнициативата е част от Общинския годишен план за младежта 2019 г.", "date": "2019.05.18", "title": "Перник: Екипът на Общинския младежки съвет ще се включи с редица спортни инициативи в седмицата на Спорта, организирана от Общината"}
{"url": "http://www.focus-news.net/news/2019/05/18/2659493/burgas-futbolen-turnir-za-kupa-100-godini-chernomorets-shte-se-provede-v-grada.html", "text": "Детски футболен турнир ще постави начало на поредицата от събития, които ще отбележат стогодишнината от създаването на „Черноморец“ Бургас, съобщиха  организаторите  на инициативата. Отборите на единадесет училища ще си оспорват първото място. Участниците в турнира за купата „100 години Черноморец“ са разпределени в две групи. По силата на жребия в група „А“ попаднаха талантите на ОУ „Васил Априлов“ , СОУ „Йордан Йовков“, ОУ „Елин Пелин“, СОУ „Петко Росен“ и „П.Р. Славейков“ В група „Б“ влизат отборите на училищата „Найден Геров“, „Константин Петканов“, „Константин Преславски“, „Георги Бенковски“, ОУ „Братя Миладинови“ и „Христо Ботев“ от гр. Камено. Отборите ще разполагат с дванадесет играчи. От тях на терена ще бъдат 6+1, а смените ще бъдат неограничени. В мачовете могат да вземат участие момчета и момичета до 3 клас. Всеки мач ще има продължителност 15 мин. Според регламента при класирането ще се взимат под внимание головата разлика, по-големият брой отбелязани голове, а при равни показатели на два или три отбора ще се пристъпи към жребий. След изиграването на мачовете по системата „всеки срещу всеки“, първият от група „А“ ще играе полуфинал срещу втория от група „Б“. Вторият в класирането в група „А“ ще се срещне с първия от група „Б“. Победителите от тези две срещи ще играят на финала, където при равенство ще се изпълняват по три дузпи, а след тях по един удар до краен успех. Всички участници в турнира ще получат предметни награди, а фланелките, които организаторите от „Черноморец 1919“ ще осигурят за участниците, остават за играчите. С този турнир от Инициативния комитет и от ръководството на „Черноморец 1919“ се надяват да поставят знаково начало на празненствата, свързани с предстоящото отбелязване на стогодишнината на отбора. Кулминацията в програмата ще бъде мач на стадион „Черноморец“ с участието на легендарни български футболисти от националния отбор, класирал се на четвърто място на Световното първенство през 1994 г.", "date": "2019.05.18", "title": "Бургас: Футболен турнир за купа „100 години Черноморец“ ще се проведе в града"}
{"url": "http://www.focus-news.net/news/2019/05/18/2659496/sofiya-vavezhda-se-vremenna-organizatsiya-na-dvizhenieto-za-ul-chataldzha-mezhdu-ul-byalo-more-i-ul-zletovo.html", "text": "Забранява се влизането на пътни превозни средства, престоят и паркирането, като се осигури преминаването на живущите в района и автомобилите със специален режим на движение – пожарни и линейки, както следва: по ул. „Чаталджа“ между ул. „Малкара“ и ул. „Злетово“. Това съобщиха от пресцентъра на Столична община.", "date": "2019.05.18", "title": "София: Въвежда се временна организация на движението за ул. „Чаталджа“ между ул. „Бяло море“ и ул. „Злетово“"}
{"url": "http://www.focus-news.net/news/2019/05/18/2659500/sofiya-vavezhda-se-vremenna-organizatsiya-na-dvizhenieto-za-kulturen-kvartal-kvartal.html", "text": "Въвежда се временна организация на движението за културен квартал в София „КвАРТал“. Това съобщиха от пресцентъра на  Столична община .  \r\nОт 10.00 до 18.00 часа се забранява престоят и паркирането на пътни превозни средства на ул. „Сердика“ между ул. „Струма“ и ул. „Цар Симеон“.  \r\nОт 12.00 до 18.00 часа се забранява влизането на пътни превозни средства по ул. „Сердика“ между ул. „Струма“ и ул. „Цар Симеон“.", "date": "2019.05.18", "title": "София: Въвежда се временна организация на движението за културен квартал - „КвАРТал“"}
{"url": "http://www.focus-news.net/news/2019/05/18/2659499/denyat-18-may-v-svetovnata-istoriya.html", "text": "На този ден през 1897 г. за първи път е публикуван романът “Дракула” от Брам Стокър. През 1951 г. на този ден местят седалището на ООН в Ню Йорк. През 2013 г. за първи път е клонирана човешка стволова клетка. Успешният експеримента дава възможност за клониране на цяло човешко същество. Същата година НАСА утвърждава първата мисия за вземане на проби от астероид. На 18 май са родени: папа Йоан Павел ІІ, със светско име Карол Войтила, Николай Александрович Романов - последният руски император. На тази дата умират италианският писател и преводач Едоардо Сангвинети, френският учен Пиер-Жил дьо Жен. \r\n2017 г. \r\nПо време на неуспешна офанзива по пътя Дамаск-Алепо, ИДИЛ избива 52 души, живеещи в село източно от Саламийа, Хама. \r\n2015 г. \r\nСлед пет дневно примирие Саудитска Арабия и нейните съюзници подновяват бомбардировките край град Аден в Южен Йемен. \r\n2015 г. \r\n„Ислямска държава“ установява пълен контрол върху град Рамади. \r\n2014 г. \r\nВ Гвинея-Бисау се провежда втори тур на президентските избори. \r\n2013 г. \r\nНАСА утвърждава първата мисия за вземане на проби от астероид. \r\n2013 г. \r\nЗа първи път е клонирана човешка стволова клетка. Успешният експеримента дава възможност за клониране на цяло човешко същество. \r\n2012 г. \r\nПравителството на Екваториална Гвинея начело с министър-председателя Игнасио Танг подава оставка. \r\n2011 г. \r\nАл Джазира предава, че 17 души са убити при тричасова престрелка на сто въоръжени с АК-47 и ракети талибани срещу граничен контролно-пропусквателен пункт в близост до пакистанския град Пешавар. \r\n1990 г. \r\nИзточна и Западна Германия подписват валутен съюз, като правят първата стъпка по пътя към обединението. След разгрома на хитлеристка Германия, през 1949 г. са създадени две германски държави- ФРГ- на територията на американската, английската и френската окупационна зона и ГДР - на територията на съветската окупационна зона. Западен Берлин е със статут на самостоятелен град. На 3 октомври 1990 г. по волята на германския народ и със съгласието на страните победителки във войната е провъзгласена обединена Германия. \r\n1978 г. \r\nЗа първи път се чества Международният ден на музеите. Решението за това е взето през 1977 г. в Москва на ХІ-та генерална конференция на Международния съвет на музеите. \r\n1972 г. \r\nВлиза в сила Договорът за морското дъно (\"За забрана разполагането на дъното на моретата и океаните и в тях на ядрено оръжие и други видове оръжия за масово поразяване\"). Той е разработен през 1969-1970 г. от Комитета на ООН по разоръжаване и е открит за подписване на 11 февруари 1971 г. Договорът забранява монтирането и разполагането извън пределите на 12-милната крайбрежна зона на оръжия за масово поразяване и на съоръжения и други устройства, предназначени за такова оръжие. \r\n1951 г. \r\nСедалището на ООН е преместено в Ню Йорк. Организацията на обединените нации е създадена на 26 юни 1945 г. на международна конференция в Сан Франциско. Инициативата е на участниците в антихитлеровската коалиция по време на Втората световна война. Учредители на ООН са 50 държави. Приетият Устав влиза в сила на 24 октомври 1945 г. и този ден е обявен за международен ден на ООН. ООН има центрове във Виена и Женева. Целите на организацията са записани в Устава. Те са поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международните спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер, уважаване правата на човека и основните свободи за всички без разлика на раса, пол, език и религия, осъществяване на централизация чрез съгласуване действията на държавите, насочени към достигане на тези цели. Главни органи на ООН са Общо събрание, Съвет за сигурност на ООН, Икономически и социален съвет, Съвет за попечителство на ООН, Международен съд на ООН и Секретариат. Генерални секретари са Тригве Халвдан Ли (Норвегия, 1946-1953 г.), Д. Хамършелд (Швеция, 1953-1961 г.), У Тан (Бирма, 1961-1971 г.), К. Валдхайм (Австрия, 1972-1981 г.), Х. П. де Куеляр (Перу, 1982-1991 г.), Б. Бутрос-Гали (Египет, 1991-1997 г.), К. Анан (Гана, 1997 г.). България е член от 14 декември 1955 г. и 3 пъти е непостоянен член на СС на ООН, съответно през 1966 г., 1986-1987 г. и 2002-2003 г. През септември 2002 г. страната ни председателства на Съвета за сигурност. \r\n1899 г. \r\nВ Хага започва работа първата международна мирна конференция, на която са обсъдени мерки по съкращаване на въоръженията. Всички решения на конференцията впоследствие са нарушени. \r\n1897 г. \r\nЗа първи път е публикуван романът “Дракула” от Брам Стокър. Брам Стокър е ирландски писател. Автор е на романа на ужаса „Дракула“. Роден е на 8 ноември 1847 г. близо до Дъблин, в крайбрежното село Клонтарф. Учи история, литература, математика и физика в Тринити колидж. Умира на 20 април 1912 г. в Лондон, Англия. \r\n1848 г. \r\nЗапочва работа общогерманското Национално събрание във Франкфурт на Майн, като основната му задача е да изработи нова конституция. Болшинство в това събрание имат либералите центристи. Под влияние на Февруарската революция във Франция през март 1848 г. в цяла Германия започват големи антифеодални вълнения в селата и народните демонстрации в градовете. На 18 март 1848 г. в Берлин започва въоръжено въстание, в резултат на което опозицията образува либерално-буржоазно правителство. Въпреки това във всички германски държави се запазва монархията. На проведените през април избори за Учредително събрание либералната буржоазия побеждава, както в Прусия, така и в други германски държави. Учредителните събрания заедно с новите правителства създават гражданско опълчение и защитават обществения ред от разрушителните действия на крайните радикали и анархистите. Правителствата се справят със селските вълнения. На общогерманското събрание на 31 март – 3 април 1848 г. във Франкфурт на Майн представителите на либералната опозиция се обявяват против обявяването на Германия за република. Левите демократи, които нямат голямо политическо влияние в обществото, искат да обявят Германия за децентрализирана конфедеративна република. Те се опитват да вдигнат въстание през април 1848 г. в Баден, но то е бързо потушено. \r\nПрез 1849 г. Франкфуртското събрание създава имперска конституция, запазваща монархиите и границите между германските държави. Имперската корона е предложена на Фридрих Вилхелм IV, но той се отказва от нея. Пруският крал и другите монарси отказват да признаят конституцията. Избухналото през пролетта и лятото на 1849 г. въстание в Западна и Южна Германия постепенно затихва и положението е окончателно овладяно от пруските войски. Франкфуртският парламент е разпуснат на 18 юни 1849 г. \r\n1642 г. \r\nВ Канада, на мястото на индианското селище Хочелага, е основан Монреал, като финансова фактория и форт. Градът днес е с население около 980 000 жители, а с предградията - 2 800 000. Монреал е морско пристанище, има 2 международни летища и е най-големият промишлен и търговски-финансов център на страната. В метрополиса има 3 университета и музей на изящните изкуства. Запазени са архитектурни паметници от ХVII-ХVIII век. На тази дата са родени: \r\n1920 г. \r\nРоден е папа Йоан Павел ІІ, със светско име Карол Войтила. \r\nПървото си причастие приема на 9-годишна възраст, а конфирмацията си - на 18 години. След завършване на гимназията във Вадовице през 1938 г., той се записва в Краковския Ягелонски университет, профил театър. Нацистките окупатори затварят университета през 1939 г. и Карол Войтила работи в кариера (1940 - 1944 г.), а след това и в химическа фабрика, за да избегне депортирането си в Германия. През 1942 г. започва курсове в нелегалната краковска семинария, ръководена от кардинал Адам Щефан Сапиеха, архиепископ на Краков. В същото време Карол Войтила е един от пионерите на тогава нелегалния “Театър Рапсодия”. След края на Втората световна война продължава курсовете си във факултета по теология отново в Ягелонски университет и на 1 ноември 1946 г. е ръкоположен за свещеник. Скоро след това кардинал Сапиеха го изпраща в Рим, където той работи под ръководството на френския доминиканец Гарижу-Лагранж. Доктората си по теология Карол Войтила завършва през 1948 г., темата е вярата в делата на Св. Йоан Кръстител. \r\nПрез 1948 г. Карол Войтила се завръща в Полша. Викарий е на различни епархии в Краков, както и капелан на студентите от университета до 1951 г., когато отново подновява изучаването на философия и теология. През 1953 г. той защитава професура на тема “Оценка на възможността от намиране на католическа етика в етичната система на Макс Шелер”, в Католическия университет в Любляна. По-късно става професор по морална теология и социална етика в Краковската семинария. Преподава същата дисциплина и във факултета по теология в Люблянския университет. На 4 юли 1958 г. папа Пий ХІІ го назначава за помощник-епископ. Архиепископ Базияк го ръкополага на 28 септември същата година във Вавелската катедрала в Краков. На 13 януари 1964 г., папа Павел VІ го номинира за архиепископ на Краков, а на 26 юни 1967 г. той става кардинал. Освен, че взема участие в Съвет ІІ на Ватикана с важен принос в разработката на Конституцията Gaudium et Spec, кардинал Войтила участва и във всички асамблеи на Синода на епископите. \r\nТой е избран за папа на 16 октомври 1978 г. Оттогава е направил 95 папски посещения извън Италия и 141 в Италия. Като епископ на Рим е посетил 301 от всичките 334 епархии. \r\nИздал е 13 енциклики, написал е 13 апостолически проповеди, 11 апостолически конституции и 41 апостолически писма. Публикувал е две книги - “Прекрачване на прага на надеждата” (октомври 1994) и “Дар и мистика: 50-та годишнина от ръкополагането ми за свещеник” (ноември 1996). \r\nУмира на 2 април 2005 г. \r\n1901 г. \r\nРоден е Винсент Дю Виньо - американски биохимик, лауреат на Нобелова награда за химия за 1955 г. Завършва университета в Илинойс (1923 г.) и медицинското училище в Рочестърския университет (1927 г.). Преподавател е в медицинските училища към университета \"Дж. Хопкинс\", Единбургския университет (Великобритания), института \"Кайзер Вилхелм\" (Дрезден, Германия). През 1929-1932 г. работи в Катедрата по биохимия в университета в Илинойс, през 1932-1938 г. - в университета \"Джордж Вашингтон\". От 1938 г. ръководи Катедрата по биохимия в медицинския колеж на Корнуелския университет (професор от 1967 г.). Изследва химическия строеж на инсулина, биотина, процеса на обмяната на аминокиселините и др. Посвещава трудове на синтеза на пеницилина. Определя строежа и синтезира хормони на хипофизата - вазопресин и окситоцин. Умира на 11 декември 1978 г. \r\n1897 г. \r\nРоден е Франк Капра - американски режисьор от италиански произход. В киното работи като статист, асистент и режисьор. Режисира: “Дъжд от светлина” (1930 г.), “Платиненорусата” (1931 г.), “Американска лудост” (1932 г.), “Това се случи през нощта” (1934 г.), “Мистър Дийдс отива в града” (1936 г.), “Загубеният хоризонт” (1937 г.), “Мистър Смит отива във Вашингтон” (1939 г.), “Запознайте се с Джон Доу” (1941 г.), “Защо воюваме?” (1942-1945 г.), “Арсеник и стари дантели” (1944 г.), “Животът е прекрасен” (1946 г.), “Състоянието на съюза” (1948 г.), “Дупка в главата” (1959 г.), “Джоб, пълен с чудеса” (1961 г.). \r\n1891 г. \r\nРоден е Рудолф Карнап - немски философ и логик, водещ представител на неопозитивизма, професор. Активен участник е във Виенския кръжок. Като изхожда от идеите на “Логико-философския трактат” на Витгенщайн, съвместно с други членове на Виенския кръжок разработва своя неопозитивистки модел на научното знание. Според него в основата на научното знание са заложени абсолютно достоверни протоколни твърдения, в които се изразяват сетивните преживявания на субекта. Всички останали твърдения на науката трябва да бъдат верифицирани, т. е. сведени до протоколните твърдения. Преподавател е по философия във Виенския и Пражкия университети. От 1936 г. работи в САЩ, професор е в Калифорнийския университет. Автор е на изследвания в областта на логическия синтаксис. Поставя основите на семантичната философия. Умира на 16 септември 1970 г. \r\n1872 г.  \r\nРоден е Бъртран Артър Уилям Ръсел - английски философ, логик, математик, социолог, публицист, обществен деец. Член е на лондонското Кралско дружество (1908 г., член е на Камарата на лордовете (1931 г.). В началото на ХХ в. след кратко увлечение по неохегелианството застава на позициите на неореализма. Внася значителен принос в създаването на математическата логика, като пише съвместно с Уайтхед фундаменталния тритомен труд \"Principia Mathematica\" (1910-1913 г.). Един от създателите е на концепцията за логическия атомизъм и един от родоначалниците на философията на неопозитивизма. През 20-те години развива теорията за \"неутралния монизъм\", която прилича на емпириокритицизма. Най-важен елемент на теорията на познанието на Ръсел е концепцията за знанието чрез запознанство - учение за непосредственото познание на определени обекти в опита: на сетивните данни и универсалиите. Близостта на философията на Ръсел до неопозитивизма се изразява в това, че за него най-важен философски проблем е обосноваването на научното знание в сетивния опит на субекта. В областта на етиката той стои на позициите на мотивизма. В късния период на своята дейност получава известност като критик на западната цивилизация. Вижда нейния основен порок в хипертрофираното развитие на науката и производството при отсъствие на истински хуманистични ценности и идеали. От средата на 50-те години използва своя публицистичен талант и огромен авторитет в борбата за мир и за забрана на ядреното оръжие. Лауреат е на Нобеловата награда за литература (1950 г.). \r\n1868 г. \r\nРоден е Николай Александрович Романов - последният руски император. Той заема престола на 20 октомври 1894 г. и абдикира на 2 март 1917 г. Николай II е син на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака им се раждат 5 деца: Олга, Анастасия, Татяна, Мария и Алексей. Монархът се проявява като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има силно влияние в международната политика на Великите сили в Европа и Далечния изток. Той заставя княз Фердинанд да се съгласи с покръстването на престолонаследника в източноправославната вяра, след което българският монарх е признат от всички Велики сили. При царуването на Николай II Русия води неуспешна Руско-японска война (1904-1905 г.). Императорът активно съдейства за създаването на Антантата през 1907 г. и обуздаването на настъпателната политика на Германия в Европа и света. След избухването на Първата световна война Николай II е върховен главнокомандващ на руската армия. След Февруарската революция е принуден да абдикира. Арестуван е с цялото си семейство и интерниран отначало в Тоболск, а после - в Екатеринбург. Там, на 16 срещу 17 юли 1918 г. е убит заедно със съпругата и децата си. \r\n1788 г. \r\nРоден е Хю Клапертън - английски изследовател на Африка. Заедно с английските пътешественици У. Аудни и Д. Денъм през 1822-1823 г. пресича Сахара от Триполи до езерото Чад и достига гр. Сокото. В резултат на това пътешествие е установено, че р. Нигер не е свързана с езерото Чад. На връщане (1824 г.) пресича за втори път Сахара. През 1825 г. достига до Сокото от страна на Гвинейския залив, от гр. Лагос. Умира на 13 април 1827 г. На тази дата умират: \r\n2010 г. \r\nУмира италианският писател и преводач Едоардо Сангвинети. Той е роден на 9 декември 1930 г. в Генуа. През 60-те години е сред водачите на неоавангардисткото течение „Групо 69“. Превежда Джеймс Джойс, Жан-Батист Молиер, Уилям Шекспир, Бертолт Брехт. През 1979-1983 г. е независим депутат, избран с листата на Италианската комунистическа партия. \r\n2007 г  \r\nУмира френският учен Пиер-Жил дьо Жен. Роден на 24 октомври 1932 г. в Париж, Франция. Лауреат е на Нобелова награда за физика през 1991 г. за откритието, че използваните методи за изследване на простите системи могат да бъдат приложени и към по-сложни форми на материята, в частност към течните кристали и течните полимери. \r\n1949 г. \r\nУмира Карл Фослер - германски филолог. Получава образование в университетите в Тюбинген, Женева, Страсбург, Рим, Хайделберг. Професор е в Хайделбергския (1902 г.), Вюрцбургския (1909-1910 г.) и Мюнхенския (1911-1937 г. и 1945-1947 г.) университет, ректор е на Мюнхенския университет (1946 г.). Изучава духовната култура на романските народи от ранното средновековие, Ренесанса, Просвещението и романтизма. Изследва италианската., френската, испанската литература и език, а към края на живота си - литературата на Португалия и Южна Америка. Ръководител е на школата на идеалистичната неофилология, която се противопоставя на позитивизма и индувидуализма като 2 основни направления в тълкуването на естетическата теория на езика и литертаурата. Споделя възгледите на Б. Кроче. Смята за невъзможно изследването на езика извън историята на културата, определя творческата инициатива на личността и индивидуалната интуиция като източник на езиковите иновации. Свързва литературознанието и езикознанието с философията и историята на културата. Автор е на трудовете “Позитивизъм и идеализъм в езикознанието” (1904 г.) и “Дух и култура в езика” (1925 г.). \r\n1911 г. \r\nУмира Густав Малер - австрийски оркестров диригент и композитор. Възпитаник на Виенската консерватория, ученик на А. Брукнер. Директор е на Будапещенската опера, пръв диригент на Хамбургската и по-късно на Виенската опера. През 1909 г. дирижира Нюйоркския филхармоничен оркестър. Пише камерна музика, хорови композиции, симфонии и др. \r\n1909 г. \r\nУмира Исаак Мануел Франсиско Албенис - испански композитор и пианист. Учи в Барселона (пиано при Л. Брасен и композиция при Ф. Геварт), Будапеща (пиано при Ф. Лист), Мадрид (композиция при Ф. Педрел). Концертира в много страни от Европа, Северна и Южна Америка. От 1894 г. живее в Париж. Основната част от произведенията му са за пиано. В тях съчетава традициите на испанските народно песенно-танцувални жанрове (хота, сегидиля, сортсико, малагена и др.) и музикалната класика. Най-известни творби: \"Испанска сюита\" (1886 г.), \"Испания\" (1890 г.), \"Два испански танца\", \"Испански напеви\", \"Иберия\" (1905-1909 г.), \"Навара\" (завършена от френския композитор Деода дьо Северак), \"Каталония\" (1899 г.), сарсуелите \"Света Ана\" (1894 г.), \"Пепита Хименес\" (1896 г.), операта \"Хенри Клифърд\" (1895 г.), романси и др. \r\n1800 г. \r\nУмира Александър Василиевич Суворов, граф Римникски, княз Италийски – руски пълководец и военен теоретик, генералисимус (1799 г.). Той изучава военното дело под ръководството на баща си - генерал Василий Иванович Суворов. През 1742 г. е войник в лейбгвардейския Семьоновски полк, шест години по-късно служи в полка като капрал, а от1754 г. е поручик и служи в Ингерманландския пехотен полк. След това Суворов е във Военната колегия. Той участва в Седемгодишната война на щабни и командни длъжности. Участва в Кунерсдорфското сражение през 1759 г. и превземането на Берлин през 1760 г. Произведен е полковник през 1762 г. и е назначен за командир на Астраханския, а след това на Суздалския полк. Той съставя и въвежда в употреба т. нар. “Полково учреждение” - оригинална инструкция за обучението на войниците и офицерите и за организацията на бойната подготовка на войските. Взема участие в Руско-турската война (1773-1774 г.) и Руско-турската война (1787-1791 г.). По време на втората командва 30-хиляден корпус и разгромява турците при Фокшани през юли 1789 г. и Римник през септември 1789 г. Година по- късно превзема и крепостта Измаил. От август 1794 г. Суворов командва руските войски при потушаване на полското въстание. В Полша е произведен фелдмаршал през 1794 г. Три години по-късно император Павел I уволнява Суворов от армията и го заточва в имението му. Това трае две години, през 1799 г. той е назначен за главнокомандващ руските войски, действащи в Италия срещу Наполеон I Бонапарт. По време на Италианския поход (1799 г.) руско-австрийските войски, командвани от Суворов, разбиват френската армия в Северна Италия. Военнотеоретичната и практическата дейност на Суворов е отразена в неговото литературно и документално наследство, включващо “Полково учреждение”, “Науката да се побеждава”, различни инструкции, наставления и записки. \r\n1799 г. \r\nУмира Пиер Огюстен Карон де Бомарше - френски писател. Роден е на 24 януари 1732 г. в Париж. Автор е на прочутите комедии \"Севилският бръснар\" и \"Сватбата на Фигаро\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.18", "title": "Денят 18 май в световната история"}
{"url": "http://www.focus-news.net/news/2019/05/18/2659495/plovdiv-s-desetki-sabitiya-v-grada-shte-bade-otbelyazan-mezhdunarodniyat-den-na-muzeite.html", "text": "С десетки събития в Пловдив ще бъде отбелязан Международният ден на музеите и Европейската нощ на музеите, предаде репортер на  Радио „Фокус“ – Пловдив . В Стария град събитията започват още от 18.00 часа на Римския стадион, Малката базилика и Данчовата къща, където ще се проведат съответно концерт „Пловдивски читалища“, Уъркшоп по мозайки с участие на ученици от специалност „Стенопис“ в НХГ „Цанко Лавренов“ и откриване „Пролетна изложба“ на учителите на НХГ „Цанко Лавренов“. В 19.00 часа в Балабановата къща ще се състои откриване на „Една изложба от стари фотографии“ от Александър Сертев, а в 20.30 часа на Римския стадион ще започне премиера на филма „Храмът на словото“ на Фондация „Памет“ с подкрепата на Министерство на културата и Фондация „Пловдив 2019“. Малко по-рано, от 20.00 часа, в постоянна експозиция „Златю Бояджиев“ ще бъде поставено началото на ,,Триптих от Пантомима, Китара и Поезия“ с участието на  възпитаници от класа на Гурам Биркадзе, студенти от класа по класическа китара на Стела Динкова и стихове на именити български поети. \r\nРегионалният исторически музей в Пловдив също се включва в отбелязването на Международния ден на музеите и Европейската нощ на музеите. Музеят ще работи с три от своите експозиции. Музеен център за съвременна история се включва в честванията с гостуващата изложба „Еврика”, Експозиция „Българско Възраждане” се включва с вход свободен, а от 19.30 часа там ще се проведе концерт на Девическа хорова формация „Евмолпея”. Експозиция „Съединение на България от 1885 г.” също участва в Международен ден на музеите и Европейска нощ на музеите, а освен постоянната експозиция, посетителите ще могат да разгледат и изложбата „Пловдив в културната история на България”. \r\nРегионалният археологически музей в Пловдив ще работи от 10.00 до 22.00 часа, като ще се включи с тематична беседа на тема „Праисторическото минало на Пловдив”, представяне на националната изложба: „Преоткритият свят на Стара Европа”, също на оригинала на Панагюрското златно съкровище и постоянната експозиция „Древните култури в региона на Пловдив (VI хил. пр. Хр. –  XIV в. сл. Хр.)”. \r\nЗа Международния ден на музеите и Европейската нощ на музеите Природонаучният музей в града ще работи с безплатен вход за експозицията за посетители от 18.00 до 00.00 часа. \r\nМузеят на авиацията ще се включи за поредна година в Европейската „Нощ на музеите“ с вход свободен от 16.00 до 20.00 часа. В традиционната атракция „Експонатите оживяват“ гостите ще могат да разберат какво е усещането да влезеш в кабините на самолет Ан-14 „Пчьолка“ и вертолет Ми-1. Специална изненада за посетителите в празничния ден ще бъде и играта „Летец – откривател“, в която ще научат повече за машините във външната експозиция и техните елементи. \r\nГрадската художествена галерия в Пловдив също ще вземе участие в Европейската нощ на музеите. В Залите за временни експозиции посетителите ще могат да разгледат изложбата „Чуйте ни – артистичен интелект“ – колекция съвременно изкуство на Дойче телеком, акцент в официалната програма на „Европейска столица на културата – Пловдив 2019“. Изцяло обновена постоянна експозиция, представяща най-ценните икони от фонда на галерията и образци, предоставени от Пловдивската митрополия, ще очаква гостите си в Постоянна експозиция „Икони“ на Галерията. В Залите за съвременно изкуство ще бъде показана Международна изложба по проект за съвременно изкуство „Дигитални екологии“ на Сдружение „Изкуството днес“. Постоянните експозиции „Енчо Пиронков“, „Цанко Лавренов“, „Георги Божилов – Слона“ и „Мексиканско изкуство“ ще посрещат жителите и гостите на града с вход свободен за времето от 10.00 до 18.00 часа.  \r\nМеждународния ден на музеите се организира от Международния музеен съвет (ICOM). В инициативата участват над 30 000 музеи в повече от 120 държави по целия свят. На същата дата се осъществява и Европейската нощ на музеите. Неин традиционен организатор е Министерството на културата и комуникациите на Франция, а инициативата обикновено преминава под патронажа на Международния музеен съвет и ЮНЕСКО. В проявата се включват над 4 000 музея в 40 европейски държави. Идеята за провеждане на Европейска нощ на музеите идва от отбелязването на Международния ден на музеите и цели превръщането на честванията в истински международен фестивал, който подчертава важната роля на културните институции за развитието на обществото. \r\nТони МИХАЙЛОВ", "date": "2019.05.18", "title": "Пловдив: С десетки събития в града ще бъде отбелязан Международният ден на музеите"}
{"url": "http://www.focus-news.net/news/2019/05/18/2659501/haskovo-54-ti-natsionalen-sabor-na-narodnoto-tvorchestvo-kitna-trakiya-pee-i-tantsuva-shte-se-provede-v-grada.html", "text": "54-ти Национален събор на Народното творчество „Китна Тракия пее и танцува“ ще се проведе в Хасково,  съобщиха от пресцентъра на  общината . Тази година в Националния събор за народно творчество „Китна Тракия пее и танцува” ще участват 74 фолклорни групи и 60 индивидуални изпълнители. Участниците са от 16 общини и 47 населени места. Съборът се провежда в местността „Кенана” на две сцени. На първа сцена фолклорните групи ще бъдат оценявани от жури в състав: председател- академик Крум Георгиев-председател на сдружение „Общество за фолклор“. Членове: Кирил Кирчев – преподавател и хореограф в Клуб за български народни танци „Чанове“  и Георги Граматиков – историк. На втора сцена участниците ще бъдат оценявани от жури с председател доц. Георги Хинов- хореограф на Северняшки ансамбъл за народни песни и танци и членове: Веселин Личев –диригент и Розалина Гогова- етнограф. Община Хасково присъжда златен, сребърен и бронзов медал във всяка категория, както и грамоти за първо, второ и трето място. Всички участници получават грамоти за участие. Съборът ще започне в 10.00 часа, а официалното откриване ще се състои в 12.00 часа със специалното участие на Представителен ансамбъл за изворен фолклор „Гайдуница“. Участниците са от следните общини: Асеновград, Братя Даскалови, Димитровград, Казанлък, Маджарово, Минерални Бани, Опан, Пазарджик, Панагюрище, Раднево, Садово, Свиленград, Стамболово, Харманли, Хасково, Чирпан. В рамките на събора „Китна Тракия“ ще се проведе и Базар на занаятите, организиран от Сдружение с нестопанска цел „Българско е“ и Община Хасково.", "date": "2019.05.18", "title": "Хасково: 54-ти Национален събор на Народното творчество „Китна Тракия пее и танцува“ ще се проведе в града"}
{"url": "http://www.focus-news.net/news/2019/05/18/2659503/burgas-dve-sabitiya-posveteni-na-zdravoslovnoto-hranene-shte-se-provedat-v-ekspotsentar-flora.html", "text": "Две събития поред, посветени на здравословното хранене, ще се проведат в Експоцентър „Флора“ с подкрепата на Община Бургас. Те ще прелеят едно в друго, като първото започва в 10.30 часа, а второто веднага след него - в 12.00 часа. Това съобщиха от пресцентъра на  Общината . От 10.30 до 12.00 часа децата и техните родители, които предварително се регистрираха онлайн за участие в „Ден на революцията в храненето“, организиран от  фондация „За Храната“, са поканени на забавен празник с много игри и кулинарни работилници. Децата ще имат възможност да приготвят лесни рецепти със зеленчуци, разработени и съгласувани от експертите-диетолози в Консултативния съвет на фондацията. В работилниците участват доброволци – родители и учители. Всяко дете ще получи занимателна книжка с игри и лесни за изпълнение рецепти. Целта на празника е да се насочи общественото внимание към по-балансирано и пълноценно хранене на децата.  \r\nСъбитието „Бургас за чиста и добра храна“ ще започне в Експоцентър „Флора“ от 12.00 часа. То предлага пълноценна, балансирана и вкусна храна за всички; как да си приготвим храна лесно и достъпно; как да изберем своя начин за балансирано хранене. Елате и се насладете на храна, приготвена и представена от хора в сферата на здравословното хранене и посланици на платформата „Активни и здрави“: Елена Гогова – Нутриционист консултант, FITHOLIC, Healthy Jar, Butlers Бътлърс Кафе § Кухня, TEZGIAH, КАТМАНИЯ, ТОВЕЛИНА, THE CUPS, ЯДКИ ТОРНАДО, CARDAMON, Чифликъ – Фермерски продукти, Био магазин за здраве.", "date": "2019.05.18", "title": "Бургас: Две събития, посветени на здравословното хранене, ще се проведат в Експоцентър „Флора“"}
{"url": "http://www.focus-news.net/news/2019/05/18/2659497/burgas-s-bogata-programata-v-grada-shte-bade-otbelyazana-15-ata-evropeyska-nosht-na-muzeite.html", "text": "С богата програмата в града ще бъде отбелязана 15-ата Европейска нощ на музеите, която тази година съвпада с Международния ден на музеите. Това съобщиха от пресцентъра на  Община Бургас . Жителите и гостите на града ще могат да посетят постоянната експозиция на Авиомузей Бургас от 18.00 до 24.00 часа, която включва разглеждане на самолетите Ан-12, Ан-2, Ту-154, МиГ-17 и МиГ-21. На борда на Ту-154 посетителите ще имат възможността да седнат на мястото на пилота в кабината на самолета, където ще се запознаят с основните инструменти за навигация. По-големите ентусиасти ще се насладят на нощен полет над Бургас в кабината на Ан-24 с очилата за виртуална реалност. \r\nОт 20:00 до 24.00 часа музеят \"Банята на Сюлейман Великолепни\" в Туристически комплекс \"Акве Калиде\" ще отвори врати за посещение на музея. Посетителите ще могат да гледат прожекциите на 3D мапинг на всеки кръгъл час в този интервал. \r\nГостите ще се насладят и на виртуозните изпълнения на китариста Николай Райков сред зеленината и фонтаните в градинските пространства на туристическия комплекс. А от 22:00 часа на сцената на амфитеатъра момичетата от танцов клуб \"Фрея\" ще ги потопят в мистиката на \"Танци на нощта\". \r\nСпециално за събитието в \"Акве Калиде\", \"Бургасбус\" ще осигури извънреден курс на автобус №3 в 24.00 часа от Минерални бани в квартал \"Ветрен\" към Бургас. \r\nВ съботната вечер посетителите ще могат да разгледат и четирите експозиции на Бургаския музей - Археологическа, Етнографска, Природонаучна и Историческа. \r\nОт 18.00 часа в зала \"Трезор\" на Археологическия музей на ул. \"Богориди\" 21 ще бъдат показани две златни изложби - \"Тракийското златно съкровище от Вълчитрън\" и \"Споменът за Велика България. Съкровището на хан Кубрат от Малая Перешчепина\". Час по-късно ще бъде представен и един различен момент от работата по археологическите находки. Реставраторът Силвия Борисова ще демонстрира техники за оразмеряване на артефактите и подготовката им за реставрация. \r\nПрограмата ще продължи в Историческия музей на ул. \"Лермонтов\" 31, където в 18.30 часа за първи път ще бъде показана голямата икона на Исус Христос, реставрирана с обществени дарения от края на миналата година. Самата реставраторка ще покаже на живо част от техниките за консервация на икони. \r\nПосетителите на Историческата експозиция ще бъдат първите, които ще видят лична кореспонденция от 1963-та година, диригентския фрак и палката, с която маестро Емил Чакъров печели международния конкурс за диригенти под патронажа на Херберт фон Караян през 1971-ва година, откъдето започва и забележителната му световна кариера. \r\nПъстрият свят на българската шевица ще се разгърне пред посетителите от 19.00 часа в Етнографския музей на ул. \"Славянска\" 69. Представянето на националната изложба \"По шевиците ще ги познаете\" от РИМ - Шумен, ще бъде съпътствано с открити уроци по везане на шевици. На голямото хоро в двора на музея тази година ще канят Македонски хор \"Гоце Делчев\" - Бургас. \r\nВсички събития в Нощта на музеите в Бургас ще бъдат с вход свободен.", "date": "2019.05.18", "title": "Бургас: С богата програмата в града ще бъде отбелязана 15-ата Европейска нощ на музеите"}
{"url": "http://www.focus-news.net/news/2019/05/18/2659498/kardzhali-v-mezhdunarodniya-den-na-muzeite-galeriya-stanka-dimitrova-shte-predstavi-vazrozhdenski-shtampi-v-izlozhbata-izbrani-grafiki.html", "text": "В Международния ден на музеите Галерия „Станка Димитрова“ – Художествен отдел на Регионалния исторически музей в Кърджали, ще представи изложбата „Избрани графики“, която включва възрожденски щампи и представителни колекции от графики от фондовете на галерията, като ще има и мултимедийна част. Това съобщи за  Радио „Фокус“   Емил Пенчев, уредник в музея. Всички други колекции, които съхранява в галериите и залите си музеят, ще бъдат отворени за посетители.  \r\nЕкспозицията „Минерали и благородни метали – красота в накита“ показва как природните богатства намират приложение в изкуството на златарите, тя включва накити - пръстени, фибули, гривни, нанизи от мъниста, а също така някои уникални природни образци и предмети, изработени от сребро, злато, бронз и полускъпоценни камъни от фонда на Регионалния исторически музей.  \r\nПрограмата за Нощта на музеите ще започне в 19.30 часа с концерт на вокална формация „Сирун” от Пловдив, която ще забавлява гостите с евъргрийни, арменски песни, джаз и френски шансони. Музеят и галерията ще бъдат отворени за граждани до 24.00 ч. \r\nДарина ДЕЕНИЧИНА", "date": "2019.05.18", "title": "Кърджали: В Международния ден на музеите Галерия „Станка Димитрова“ ще представи възрожденски щампи в изложбата „Избрани графики“"}
{"url": "http://www.focus-news.net/news/2019/05/18/2659505/dobrich-natsionalnata-kampaniya-misiya-sport-na-lyubimite-geroi-shte-se-provede-v-kavarna.html", "text": "„Златното момиче“ на България Ренета Камберова и д-р Денислава Ангелова, председател на сдружение Асоциация „Докосни дъгата“, ще посетят Каварна. Те ще реализират националната кампания „Мисия спорт на любимите герои“, която е насочена към ученици на възраст между 6 и 10 години и има за цел да популяризира физически активния начин на живот сред децата. Това съобщиха от пресцентъра на  Общината . \r\nОт 10.00 часа в градския парк в Каварна 14 анимационни героя ще забавляват стотици каварненски деца в спортните дисциплини футбол, хандбал, карате, кикбокс, тенис на корт, лека атлетика и колоездене. Ще бъдат обособени различни \"спортни кътчета\", където, разпределени в групи, малчуганите ще се запознават отблизо със спецификата на различните спортове. В края на игрите всяко дете ще има възможност да попълни анкета, в която да избере любимия спорт.", "date": "2019.05.18", "title": "Добрич: Националната кампания „Мисия спорт на любимите герои“ ще се проведе в Каварна"}
{"url": "http://www.focus-news.net/news/2019/05/18/2659675/politsiyata-otkri-orazhie-s-koeto-veroyatno-e-izvarsheno-edno-ot-ubiystvata-v-kostenets-obzor.html", "text": "В един от претърсваните периметри в Костенец полицията откри оръжие, с което вероятно е извършено едно от двете убийства, които станаха през последните дни в града. Разследващите обаче не разкриха коя от двете жертви евентуално е била застреляна с него. По непотвърдена информация е открита ловна пушка, както и голямо количество боеприпаси на труднодостъпно място край реката. Назначени са експертизи.  \r\nГлавният секретар на МВР главен комисар Ивайло Иванов посочи, че в петък вечерта в полицията са постъпили нови сигнали за местонахождението на заподозрения Стоян Зайков. Той обаче не е открит при претърсванията на посочените места. Иванов уточни, че службите имат предположение, че заподозреният за убийствата на бившата си половинка и съседа си се укрива в района на Костенец, заради което и безпрецедентната операция там ще продължи. „Допускаме слабости, но продължаваме да издирваме заподозрения и ще направим възможното всичко да свърши добре“, обясни главният секретар. Той уточни, че назад във времето Стоян Зайков се е укривал с месеци, което означава, че е способен да оцелява сам. До този момент полицията няма информация някой да му помага. МВР отрича слуховете за списък с набелязани други евентуални жертви. Под охрана обаче остават хора, които се смятат за застрашени. Агенция „Фокус“ припомня:  На 10 май около 8.40 часа в Костенец беше открито тялото на 38-годишна жена. Смъртта ѝ е настъпила вследствие на огнестрелна рана в главата. Във връзка с престъплението МВР обяви за национално издирване 43-годишния Стоян Зайков. На 15 май в Костенец бе открито тялото и на 42-годишен мъж в къща в съседство до тази на Зайков. Стана ясно, че убитият и издирваният са били трети братовчеди. Търсенето на Стоян Зайков продължава вече девети ден.", "date": "2019.05.18", "title": "Полицията откри оръжие, с което вероятно е извършено едно от убийствата в Костенец (ОБЗОР)"}
{"url": "http://www.focus-news.net/news/2019/05/18/2659504/stara-zagora-muzei-i-kulturni-instituti-otvaryat-vrati-po-povod-noshtta-na-muzeite.html", "text": "Музеи и културни институти отварят врати от 19.00 до 24.00 часа по повод Европейската нощ на музеите. За петнадесети път Стара Загора се включва в инициативата. Това съобщиха от пресцентъра на  Общината . Идеята на организаторите от Община Стара Загора е граждани от всички поколения да се докоснат да експонатите и творбите, които музеите и галериите показват и да възприемат техните послания. \r\nДжаз концерт „Колко високо е луната“ с участието на Надя Тончева - вокал, и Павел Цонев - пиано, дава началото на поредицата от изпълнения в Художествената галерия. Той започва в 20.30 часа, а час след това е спектакълът „Слънце“ - мултимедия и шотландска гайда в изпълнение на Бойко Роа. Следва концерт e смуут джаз и фюжън в изпълнение на Майк Сакс. \r\nПосетителите в Художествената галерия ще могат да видят експозицията „Съвременна българска живопис и скулптура“, изложба „Съвременна българска графика“, изложба „Български възрожденски икони“, както и гостуващата колекция на проф. д-р Чавдар Славов „Изкуството на графиката“. \r\nОфициалното откриване на Нощта на музеите е от 19.00 часа пред Регионалния исторически музей с изпълнения на фолклорната певица Дарина Славчева с оркестър и танцова формация. Ще има още концерти на оперния певец Иван Камбитов и на фолклорен ансамбъл „Тракийци“. В музея e подреденa изложба посветена на 170-годишнината от основаването на българската черковна община в Стара Загора, както и веществена изложба с експонати от археологическите проучвания в местността „Чаталка“. \r\nОтново старозагорци ще могат да посетят Кът за снимки „Средновековните воини”, където могат да се снимат с различни облекла и оръжия.  \r\nТри концерта са предвидени в архитектурен комплекс „Музей на религиите“, още два ще има в музей „Неолитни жилища“. \r\nВ къща музей „Гео Милев“ ще има премиери на книгите „Царичина. Съдбовен контакт“ на Елисавета Логинова и „Силата на българите“ на Маргарита Русева. От 22.00 часа предстои и театър на маса „Трева за морските зайци“.", "date": "2019.05.18", "title": "Стара Загора: Музеи и културни институти отварят врати по повод Нощта на музеите"}
{"url": "http://www.focus-news.net/news/2019/05/18/2659507/burgas-shestiyat-natsionalen-festival-na-ruskata-poeziya-pesen-i-tants-shte-se-provede-v-grada.html", "text": "Областният кръг на VI-ия Национален фестивал на руската поезия, песен и танц „Пусть всегда будет солнце“ ще се проведе от 10.00 часа в Културния дом на Нефтохимика. Това съобщиха от пресцентъра на  Община Бургас . Фестивалът се организира от Национално движение русофили със съдействието на фонд „Русский мир“ – Москва, Министерство на образованието и науката, Министерство  на културата, Синдикат на българските учители и Национален дворец на децата. Той е включен в националния календар за изяви по интереси на децата и учениците за учебната 2018-2019 г., направление „Изкуство“, като изява с национално значение и се подкрепя от Синдиката на българските учители, в качеството им на съорганизатор. Целите на фестивала са популяризиране на руската поезия, песен и танц, приобщаване на младото поколение към богатството на руската култура и създаване на интерес към изучаване на руския език. В областния кръг се представят деца от областта в категориите: поезия, песни, танци, във всяка от възрастовите групи: Предучилищни групи; Ученици от I – ХII клас, разпределени в четири групи: I – IV клас; V- VII клас; VIII-X клас; XI-XII клас. Лауреатите във всяка категория и възрастова група продължават своето участие в Зонален кръг. Заключителният етап е на 12.09.2019 г. в Казанлък, а лауреатите от националния кръг, участват в гала-концерта на сцената на национален фестивал на приятелите на Русия на язовир „Копринка“, който ще се проведе на 13 септември 2019 г.", "date": "2019.05.18", "title": "Бургас: Шестият национален фестивал на руската поезия, песен и танц ще се проведе в града"}
{"url": "http://www.focus-news.net/news/2019/05/18/2659508/evropeyski-izbori-2019-valeri-zhablyanov-bsp-neobhodimo-e-balgariya-i-es-otnova-da-stanat-sotsialni.html", "text": "„Необходимо е ЕС и България отнова да станат социални“, заяви на срещите си в Мадан, Рудозем и Смилян кандидатът за евродепут от „БСП за България“ Валери Жаблянов, съобщиха от пресцентъра на  БСП . Той подчерта, че трябва да се преодолее дълбокото социално неравенство. На срещата беше повдигнат въпросът за икономическото изоставане на граничните райони и липсата на целенасочена политика за регионално развитие. Поставени бяха темите за различното заплащане за един и същи труд, за неефективната администрация  и партизирането на местната власт. “Няма друга партия в България, освен БСП, която може да сложи край на тази безконтролна власт, която е обхванала цялата държава“, заяви Жаблянов, като напомни, че  всички очакват промяната. Беше изразена загриженост от изоставането на България от общото развитие на ЕС, както и трудовата миграция. „Без развитие на регионите и достойно заплащане, хората ще продължават да напускат родината“, обясни той и изрази притесненията си относно обезлюдаването на много региони. Кандидатът за евродепутат от „БСП за България“ е уверен в победата на левицата на предстоящите избори за ЕП и подчерта, че вече е време за промяна. Беше изтъкната необходимостта от подкрепа за листата на социалистите, които успешно да формулират и отстояват социалната тема в Европейския парламент.", "date": "2019.05.18", "title": "Европейски избори 2019: Валери Жаблянов, БСП: Необходимо е България и ЕС отнова да станат социални"}
{"url": "http://www.focus-news.net/news/2019/05/18/2659510/evropeyski-izbori-2019-mariela-modeva-bsp-nashata-kauza-e-sotsialna-evropa.html", "text": "„Нашата кауза е социална Европа“. Това заяви кандидатът за евродепутат от листата на \"БСП за България\" проф. Мариела Модева по време на среща с граждани в софийския квартал \"Орландовци\", съобщиха от пресцентъра на  БСП .  След срещата тя се разходи в квартала и обсъди с различни хора проблемите в района.  \r\n\"Наложителна е промяната на модела, по който десницата управлява Европа. Затова ще се борим за максимален брой места в Европейския парламент, за да може всички наши идеи и предложения във \"Визия за Европа\" да станат реалност, коментира проф. Модева. Като приоритет на „БСП за България“ тя изтъкна достойното заплащане, както и намаляване на неравенствата в рамките на ЕС\". \r\nПроф. Модева добави, че нейните лични каузи са свързани с кохезионната политика, която трябва да бъде приоритет. \"Така ще може да бъде ускорено преодоляването на проблемите на изоставащите региони, в образованието, науката и иновациите\", изтъкня тя. “На нас, българите, най-големият ни проблем са ниските доходи и чувството, че не сме равнопоставени на другите европейски народи. Моята основна кауза е да върнем хората в центъра на европейските политики“, заяви Модева, като подчерта важността на промяната в доходите и качеството  на живот. “Ако това не се случи, няма да се върне вярата, че Европейският съюз има бъдеще, и ще продължат стремежите за Европа на две скорости, както и сепаратистките настроения\", коментира още кандатът на левицата. \r\n Проф.  Мариела Модева отбеляза и факта, че на днешната дата, през 1954 година, България се присъединява към ЮНЕСКО. Тя припомни мотото на организацията- че мирът е създаден, не за да се нарушава, а за да подпомага интелектуалната и нравствената солидарност на човечеството.", "date": "2019.05.18", "title": "Европейски избори 2019: Мариела Модева, БСП: Нашата кауза е социална Европа"}
{"url": "http://www.focus-news.net/news/2019/05/18/2659506/evropeyski-izbori-2019-elena-yoncheva-kam-sotir-tsatsarov-proverete-proizhoda-na-parite-za-kashtata-v-barselona-i-kraga-bankya.html", "text": "„Настояваме главният прокурор да проучи случая с къщата в Барселона. Разполагаме с всички необходими документи и ще му ги предоставим”. Това заяви в гр. Хасково водачът на листата на „БСП за България” за предстоящите евроизбори Елена Йончева, съобщиха от пресцентъра на  БСП . Тя подчерта, че една от битките на левицата не само в България, но и в Европейския парламент, е борбата с корупцията. „Приветстваме главния прокурор за инициативата му да бъдат разследвани офшорни сметки и имоти на български политици в чужбина и ще му помогнем, като предоставим документи за така наречената къща в Барселона”, заяви тя. По думите й 1, 7 млн. евро са постъпили по сметка на фирмата „EMA BGS SL“, която е регистрирана на адреса на къщата в Барселона – ул. „Францеск Ривалта”, 8. Управители на дружество, основано юли 2013 г., са Борислава Йовчева, а в последствие и нейният баща Георги Йовчев. Йончева обясни, че тези средства са предоставени от офшорната фирма „Palms Enterprises“ (Overseas) LTD , на която номинален собственик е кипърски безработен Никос Михайлидис. „Проследихме пътя на тези пари и свързаните с тях лица. Те  водят до трима души – до Иван Саздов, управител на “Tенис клуб Банкя” ЕООД и председател на инициативния комитет, който издига кандидатурата на Бойко Борисов за кмет на София 2005 г. Вторият човек е негов съдружник- Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите „Ипон“. Третият човек е Йордан Христов, управител на „Спортни имоти Приморско“ АД, обясни тя. По думите й Саздов и Христов са представлявали офшорната фирма „Palms Enterprises“ (Overseas) LTD в България. Тя допълни, че съдружник във въпросната фирма е „Gordon Holdings”, чиито собственици са осъдени ефективно за организиране на международна схема за пране на пари през 2015 г. Йончева коментира, че едно от обвиненията е за прикриване на действителните собственици на фирмите, както и за опит за възпрепятстване на правосъдието чрез унищожаване на документи. „Настояваме главният прокурор да провери тези лица и фирми  и да изисква от прокуратурата в Каталуния цялата информация за фирмата „EMA BGS SL“, по силата на договора за взаимна правна помощ между България и Кралство Испания”, заяви тя. \r\nЕлена Йончева каза, че заедно с юристи подготвя сигнал до главния прокурор с документи, проследяващи произхода на парите.", "date": "2019.05.18", "title": "Европейски избори 2019: Елена Йончева към Сотир Цацаров: Проверете произхода на парите за къщата в Барселона и кръга „Банкя”"}
{"url": "http://www.focus-news.net/news/2019/05/18/2659511/pazardzhik-istoricheskiyat-muzey-v-belovo-shte-se-vklyuchi-s-interesna-programa-v-noshtta-na-muzeite.html", "text": "Историческият музей в Белово ще се включи с интересна програма в Нощта на музеите, каза за  Радио „Фокус“ – Пазарджик  Севдалина Попова, старши експерт в направление „Музейно дело“ в Община Белово. Тя обясни, че програмата ще започне в 10.00 часа с представяне на книгата „Проф. Йордан Вакарелски (Хроника на рода Вакарелски)“ от Екатерина Петкова и Красимира Лангхайнрих в Ритуална зала на Народно читалище „Св. св. Кирил и Методий“ – Белово. По време на представянето ще гостуват авторките на книгата. От 13.00 до 17.30 часа Исторически музей – Белово ще представи „Традиции и модерност в приготвянето на хляб в зората на индустриалното общество в района на гр.Белово“ – късометражен, документален филм, Тодор Генов Гушлев – Комиташа, четник от Македоно – Одринското опълчение, Български традиционни носии от колекция „Стоян Георгиев“, Рачо Петров – за цивилните занимания на един генерал, Дейността на Васил Левски в района на жп станции Сарамбей и Белово, „Един забравен препис на Беловската хроника“ в Ритуална зала на читалище „Св. св. Кирил и Методий“ – темата се заявява на място от желаещите. За 18.00 часа е предвидено откриване на етнографската изложба „Цветен щрих от миналото“, а посетителите могат да разгледат и изложбата „Археология Белово“. В 18.20 часа ще започне концерт на Фолклорен танцов ансамбъл „Беловче“ с ръководител Росица Данкова. \r\nВаня НИКОЛОВА", "date": "2019.05.18", "title": "Пазарджик: Историческият музей в Белово ще се включи с интересна програма в Нощта на музеите"}
{"url": "http://www.focus-news.net/news/2019/05/18/2659515/burgas-nay-noviyat-detski-hit-posveten-na-burgas-shte-otkrie-vtoroto-izdanie-na-izgrev-park-fest.html", "text": "Второто издание на „Изгрев парк фест“ отново ще представи децата творци от читалищата на Бургас от 11.00 в парка на к-с „Изгрев“. Това съобщиха от пресцентъра на  Община Бургас . Събитието ще бъде открито от детска вокална група „ИзгревЧет@“ към НЧ „Изгрев 1909“ с песента „Моят град“, написана специално за групата от маестро Стефан Диомов по повод 110 – годишния юбилей на читалище „Изгрев“. С хаштаг #Разлюлейпарка и мото „Заедно творим и се забавляваме, ние сме децата на Бургас, ние сме децата на Европа“ своите артистични умения ще представят 150 деца от школите, клубовете и съставите на 15 читалища.  Арт локацията, разположена в парка на к-с „Изгрев“, ще се превърне в пространство, в което ще се срещнат традиция, съвременно изкуство и идеи за бъдещето. Децата творци ще представят модели за опазване и популяризиране на културното ни наследство, като презентират пред публика различните форми на любителско творчество, които предлагат читалищата. За да може усилията им да оставят отпечатък в дългосрочен план и след Европейската година на културното наследство – 2018.  \r\nПаралелно с концертната програма ще бъдат организирани и съпътстващи дейности – представяне на традиционни занаяти, рисуване под открито небе, библиотека в парка и други развлекателни занимания. Ще са обозначени трасета за велонадпревара, за ролери и ролкови кънки. Детско жури ще определи носител на приза „Най-атрактивен домашен любимец“. Медийни партньори на събитието са Дарик радио Бургас и БНР Бургас. Участници във второто издание на „Изгрев парк фест 2“ са децата-творци от: НЧ „Изгрев 1909“, НЧ „Ангел Димитров-1929“ кв. Сарафово, НЧ „Антон Страшимиров 1980“ кв. Черно море, НЧ „Асен Златаров 1940“, НЧ „Възраждане 1927“ кв. Рудник, НЧ „Любен Каравелов 1940“, НЧ „Паисий Хилендарски 1928“, НЧ „Пенчо Славейков 1983“, НЧ „Пробуда 1880“, НЧ „Пробуда-1929“ с. Равнец, НЧ „Просвета 1927“ кв. Долно Езерово, НЧ „Св. св. Кирил и Методий 1985“, НЧ „Съгласие 1905“ гр. Българово, НЧ „Фар-1946“, НЧ „Христо Ботев 1937“. Специални гости на празника са „На мама мястото“, ПП „Странджа“, Училище за родители „Тийн зона“ и Хип-хоп с Габи и Вивиян. „ИЗГРЕВ ПАРК ФЕСТ 2″се реализира с подкрепата на Община Бургас, ЦАУ „Изгрев“, NUHEALTH – BULGARIA, „РУБЕЛЛА“, „Алпи Комерс“ ООД, Зоомагазини „ЧИП и ДЕЙЛ“ и доброволци от Професионална търговска гимназия. Организатор на събитието е читалище „Изгрев 1909“ в рамките на програма „110 години народно читалище „Изгрев 1909“. При лоши метеорологични условия празникът ще се проведе в спортна зала „Бойчо Брънзов“.", "date": "2019.05.18", "title": "Бургас: Най-новият детски хит, посветен на Бургас, ще открие второто издание на „Изгрев парк фест”"}
{"url": "http://www.focus-news.net/news/2019/05/18/2659509/burgas-valchitranskoto-zlatno-sakrovishte-shte-bade-predstaveno-v-grada-po-vreme-na-noshtta-na-muzeite.html", "text": "Някои от най-впечатляващите тракийски златни предмети, открити по нашите земи, ще бъдат показани в Бургас по време на тазгодишната Нощ на музеите. Това съобщиха от пресцентъра на  Община Бургас . Изложбата „Тракийското златно съкровище от Вълчитрън“ ще бъде открита от 18.00 часа в зала „Трезор“ на Археологическия музей на ул. „Богориди“ 21. Тя се организира в партньорство между Регионален исторически музей – Бургас и Регионален исторически музей – Плевен, чиято собственост са експонатите. Вълчитрънското съкровище ще гостува в града през летния сезон и е една от елитните изложби, които очакват бургазлии за XV-та Нощ на музеите. Това е най-голямото тракийско златно съкровище, открито до този момент в страната. Съставено е от девет съда с чистотата на златото 88% и обща тежест 12.5 кг, като само единият от предметите е с тежест 4.5 кг. Според експертите ценните предмети са от края на бронзовата епоха – периода 1600 - 1200 години преди Хр. Това е периодът на т. нар. „Микенска Тракия“, за която се говори в „Илиада“ на Омир. Предполага се, че златните съдове са използвани в култовите практики на тракийските царе-жреци. Съкровището е открито през 1924 г. край днешното село Вълчитрън, Плевенско.", "date": "2019.05.18", "title": "Бургас: Вълчитрънското златно съкровище ще бъде представено в града по време на Нощта на музеите"}
{"url": "http://www.focus-news.net/news/2019/05/18/2659502/tass-vlastite-vav-venetsuela-sa-gotovi-da-pregovaryat-sas-sasht.html", "text": "Венецуелските власти са готови да започнат преговори със САЩ, за да обсъдят двустранните отношения, заяви министърът на външните работи на Боливарската република Хорхе Ареаса в интервю за телевизионния канал TeleSUR, цитиран от  TACC . \r\n\"Дойде време за дипломация, ние сме готови да седнем на масата за преговори\", каза той, отговаряйки на въпроса за отношенията между страната му и САЩ. \r\nРъководителят на външното министерство също така отбеляза, че \"САЩ са победени в действията си срещу Венецуела\".  Юлиян Марков", "date": "2019.05.18", "title": "TAСС: Властите във Венецуела са готови да преговарят със САЩ"}
{"url": "http://www.focus-news.net/news/2019/05/18/2659454/osmi-den-prodalzhava-izdirvaneto-na-stoyan-zaykov-obzor.html", "text": "Безпрецедентна по мащаби полицейска операция за издирването на заподозрения в убийство Стоян Зайков се проведе в Костенец и околностите на града в осмия ден от изчезването му. В акцията се включиха рекорден брой служители на жандармерията и Специализирания отряд за борба с тероризма, както и командировани полицаи от различни градове на Южна България. Блокиран бе целият район около Костенец и околните села. Въпреки това издирването на Зайков остава без резултат. Той изчезна след убийството на 38-годината му бивша му приятелка, за което е и основен заподозрян. Към момента се изяснява и дали има връзка и със смъртта на 42-годишния му трети братовчед, който бе убит преди броени дни в града. \r\nПред медиите главният секретар на МВР гл. комисар Ивайло Иванов обясни, че специализираните части извършват проверка на всяко едно помещение – всяка една къщурка и постройка и се надяват да има резултат. Той подчерта, че са взети всички предпазни мерки, за да бъдат гарантирани животът и здравето на хората, затова е осигурена охрана на тези, за които се смята, че са застрашени. Той опроверга слуховете за наличие на списък със застрашени от издирвания жители. Главният комисар на МВР призова с оглед на сигурността всички да се съобразяват с разпорежданията на полицейските служители. \r\nМинистърът на вътрешните работи Младен Маринов заяви, че до момента няма данни издирваният за убийството в Костенец да е напуснал страната. Той отбеляза, че са предприети мерки за защита на хора от Костенец, за които се смята, че могат да са застрашени от Зайков - роднини на бившата му приятелка или хора, с които той е имал конфликт. По думите му някои от тях дори са били изпратени на други места, за да се гарантира тяхната сигурност. \r\nКметът на Костенец Радостин Радев коментира, че градът не помни такова полицейско присъствие и се надява операцията да приключи в най-скоро време и всички да се върнат към нормалния ритъм на живот. „Нормално да са уплашени хората, тъй като тези две убийства се случиха в рамките на 3 дни. Нормално е да има притеснения сред хората“, добави той. Кметът обясни, че се извършват обиски в изоставени сгради, тъй като от години не са използваеми и са подходящо място там да се скрие, който и да било. „Мисля, че органите на реда са направили това, което е необходимо към настоящия момент“, заяви Радев. Кметът съобщи, че във вчерашния ден е подаден фалшив анонимен сигнал във връзка с издирването на Стоян Зайков, заради който са блокирани училищата в общината. „Това е адски неприятна шега и абсолютно никой не бива това да си позволява да подава фалшиви сигнали към настоящия момент“, заяви Райков и призовава и хората да не подават фалшиви сигнали. \r\nОт МВР апелират към хората, ако някой има информация за местонахождението на Зайков, да подаде сигнал на тел. 112 или в най-близкото поделение на полицията. Анонимността им е гарантирана.", "date": "2019.05.18", "title": "Осми ден продължава издирването на Стоян Зайков (ОБЗОР)"}
{"url": "http://www.focus-news.net/news/2019/05/18/2659517/evropeyski-izbori-2019-tsvetelina-penkovabsp-shte-se-borim-za-po-dobri-usloviya-na-obrazovanie.html", "text": "“В България има постоянен недостиг и глад за специализирани кадри и за добри работници”. Това заяви кандидатът за евродепутат от листата на \"БСП за България\" Цветелина Пенкова на среща с граждани в Хасково, съобщиха от пресцентъра на  БСП . По думите й дори и тези, които имат желание да останат и да се реализират тук, нямат тази възможност защото образователната ни система не отговаря на нуждите на икономиката. “Ние заедно ще се борим за по-добри условия на образование, да заздравим връзката между бизнеса и образователните институции и да създадем благоприятна среда за тези, които искат да се реализират не просто в България, а в родните си места - при техните семейства”, каза още тя. Емил Георгиев : С Елена Йончева начело, без съмнение, ще спечелим \r\n„С Елена Йончева начело, без съмнение, на 26-ти май, с номер18, ще спечелим евроизборите”, заяви кандидатът за евродепутат Емил Георгиев. По думите му, след загубата,  Борисов няма да има друг избор освен да подаде оставка. Според него само така ще се освободим от шайката, която ограбва и съсипва държавата ни.   \r\nПо-рано през деня Цветелина Пенкова и Емил Георгиев, заедно с лидера на БСП Корнелия Нинова, водача на листата Елена Йончева, народните представители от региона Виолета Желева и Никола Динков и зам.-председателя на ПГ на БСП за България и член на ИБ на БСП Крум Зарков, посетиха Областния предизборен щаб в града и се срещнаха с граждани на главната улица.", "date": "2019.05.18", "title": "Европейски избори 2019: Цветелина Пенкова,БСП: Ще се борим за по-добри условия на образование"}
{"url": "http://www.focus-news.net/news/2019/05/18/2659518/burgas-posevi-s-pshenitsa-v-zemlishteto-na-kv-dolno-ezerovo-shte-badat-tretirani-pchelarite-tryabva-da-obezopasyat-kosherite-si.html", "text": "От 08.00 до 18.00 часа ще третират посеви с пшеница в землище кв. \"Долно Езерово\" срещу гъбни болести. Това съобщиха от пресцентъра на  Община Бургас . Предвидени за третиране са 1000 дка площи в местност До лозята на отстояние 1 км от кв. \"Долно Езерово\", а от кв. \"Лозово\" на 3 км. Третирането ще се извърши от „Напредък Севан“ АД с наземна техника, препарат Зантара 216 ЕК, 125 мл/дка., а карантинният срок е до 35 дни. За организиране и провеждане на третирането отговаря Иван Царев – управител  на „Напредък Севан“.  \r\nСпоред наредбата за опазване на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците мястото на пчелина може да бъде обозначено с бял флаг.", "date": "2019.05.18", "title": "Бургас: Посеви с пшеница в землището на кв. \"Долно Езерово\" ще бъдат третирани, пчеларите трябва да обезопасят кошерите си"}
{"url": "http://www.focus-news.net/news/2019/05/18/2659519/pazardzhik-natovaren-e-trafikat-v-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище от 78 до 80 км се осъществява в една лента поради ремонт на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.05.18", "title": "Пазарджик: Натоварен е трафикът в областта"}
{"url": "http://www.focus-news.net/news/2019/05/18/2659512/kyustendil-muzeyat-v-grada-organizira-raznoobrazni-sabitiya-za-evropeyskata-nosht-na-muzeite.html", "text": "Музеят в града организира разнообразни събития за Европейската нощ на музеите. Това съобщи за  Радио „Фокус” – Кюстендил  Мирослава Таскова, експерт към Регионален исторически музей – Кюстендил. От 14.00 часа до 17.00 часа в двора на Регионален исторически музей – Кюстендил ще се проведе детската работилница „Изработване на съдове с грънчарско колело”. От 17.30 часа в къща музей „Димитър Пешев” ще бъде открита гостуващата изложба „Хераклея Синтика – история на проучванията”. Изложбата е дело на Исторически музей – Петрич. От 19.00 часа в двора на Регионален исторически музей ще бъде изтеглена томболата от традиционната игра „Отключи историята на своя град”. Ще бъдат връчени награди от Община Кюстендил и от Регионален исторически музей. В 20.00 часа на същото място ще се състои концерт с участието на вокалните групи „Алегра” към Основно училище „Ильо Войвода” и  „Калпазани” към Основно училище „Паисий Хилендарски”. В концерта ще участват Елица Златанова и рок група „Rusty Strings”. От 21.00 часа ще се състои огнено шоу, гостува Театър на огъня и сенките. \r\nВенцеслав ИЛЧЕВ", "date": "2019.05.18", "title": "Кюстендил: Музеят в града организира разнообразни събития за Европейската нощ на музеите"}
{"url": "http://www.focus-news.net/news/2019/05/18/2659522/burgas-normalen-e-trafikat-v-oblastta.html", "text": "Трафикът в областта е нормален. Това съобщи за  Радио „Фокус“ – Бургас  дежурният от Областно пътно управление. Някои от пътните настилки в областта са мокри. Няма затворени проходи и пътища. Движението е спокойно. \r\nДвижението в град Бургас също е нормално. Спокоен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението за и към ж.к „Меден рудник“, заради ремонта на булеварда. \r\nМария КУРТЕВА", "date": "2019.05.18", "title": "Бургас: Нормален е трафикът в областта"}
{"url": "http://www.focus-news.net/news/2019/05/18/2659520/evropeyski-izbori-2019-dimitar-danchev-bsp-v-evropa-shte-izpratim-hora-koito-znayat-natsionalniya-interes.html", "text": "“На българските граждани им писна това отношение на правителството. Държавата упражнява геноцид спрямо своите граждани. Искаме промяна, заслужаваме по-добър живот\". Това споделиха граждани в област Пловдив при срещи с кандидатите за евродепутати на БСП за България - Момчил Неков, Димитър Данчев, Тодор Стоилов и Петър Витанов, съобщиха от пресцентъра на  БСП . Темите, които вълнуват хората, са липсата на реално селско стопанство в селските региони. \r\nМомчил Неков, който е член на Комисията по земеделие в Европейския парламент сподели, че ЕП е приел наскоро предложение за специална мярка за напояване в Програмата за развитие на селските райони. “Европа предлага мерки, които са полезни за България, предоставя и пари. В България обаче се краде. Корупцията е навсякъде и обезкуражава хората да предприемат каквото и да е. Трябва работеща съдебна система, за да живеем по-спокойно и по-добре” заяви Момчил Неков. \r\nДимитър Данчев констатира, че почти няма вътрешнополитически въпрос, който да не зависи от Европа. “Щяха ли да бъдат тези оставки, ако не бяха европейските средства? Тези пари ние не ги усещаме. Усещат ги шепа хора. Държавата не помага. Пречи. Няма солидарност, няма равенство. В Европа ще изпратим хора, които знаят националния интерес и го защитават”, заяви още той. \r\nКандидатите на БСП за членове на Европейския парламент проведоха срещи и в Цалапица и Първенец в община Родопи. “Регионът е изключително благоприятен за зеленчукопроизводство. Сега обаче има тенденция на спад не само на количествата, но и на броя на хората, които искат да се занимават със земеделие. Причината е, че държавата притиска малките и средните производители. Изискванията за тях са като за големите производители и вносители. Така родно производство не се защитава. И всъщност загива”. Това констатираха кандидатите за евродепутати след срещите си в региона. В с. Рогош, община Марица, Петър Витанов сподели, че това, на което е свидетел е феодализация на общините, неглижиране на проблемите на малките населени места. \"Тези избори дават възможност за промяна\" , категоричен бе и Тодор Стоилов. Според него след всички срещи, които са проведени по време на кампанията, е ясно, че основните въпроси са тези за ниските доходи и лошата регионална политика, която води до обезлюдяването на цели региони. Изходът според него  е правилна политика и преразпределение  на европейските средства, съчетани с национални политики в това направление. \r\nВ град Хисаря Момчил Неков се срещна с граждани и обсъди политиките на БСП за България и Европа. “На 26-ти май, с номер 18, можем да започнем пътя към по-доброто бъдеще на България!” заяви той. \r\n“За три години има 9 министерски оставки и две на зам.-министри. Във всяка една нормална държава такова правителство трябва да си тръгне. Трябва да дадем червен картон на правителството на ГЕРБ на 26-ти май”, коментира Галин Дурев, член на НС на БСП в град Хисаря.", "date": "2019.05.18", "title": "Европейски избори 2019: Димитър Данчев, БСП: В Европа ще изпратим хора, които знаят националния интерес"}
{"url": "http://www.focus-news.net/news/2019/05/18/2659521/veliko-tarnovo-suhi-sa-patnite-nastilki-v-oblastta.html", "text": "Сухи са пътните настилки във Велико Търново, предаде репортер на  Радио „Фокус“ – Велико Търново . Времето е слънчево. Температурата  на въздуха е 12 градуса. Трафикът в почивния ден е покоен. По-интензивно е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. С нормална интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nСухи са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.18", "title": "Велико Търново: Сухи са пътните настилки в областта"}
{"url": "http://www.focus-news.net/news/2019/05/18/2659523/evropeyski-izbori-2019-krum-donchev-bsp-balgariya-ima-nuzhda-ot-nov-model-polititsi.html", "text": "Мотивите да се включва в кампанията е заобикалящата ме действителност. Възпитаван съм да бъда родолюбец, но виждам, че последните години България буксува. Това заяви кандидатът за евродепутат от „БСП за България“ Крум Дончев в студиото на БСТВ, съобщиха от  пресцентъра на БСП . Според него политиците трябва да почерпят от спорта – честност, динамика, толерантност и дух за победа за родината. \" У нас най-важното е какво ще кажеш, а не какво ще направиш. В спорта не е така, в ежедневието на хората също не е така. Убеден съм, че България има нужда от нов модел политици“, категоричен е той. Дончев е на мнение, че животът ни се е комерсиализирал. „Спортът също и това повлия на обществото ни. Спортът е уникална ценност, създадена да обединява хората, да спира войни и да ражда приятелства. Присъствието на спорта във всяка една държава трябва да е силно“, каза още той. \r\nДончев обясни, че БСП, в платформите „Визия за Европа“ и „Визия за България“, винаги ще подкрепя развитието на инфраструктурата, но е важно и какво следва след това, как тя ще се развива. „Ако ще се похарчат средства за едни стадиони само за едно първенство и останат за един отбор да играе на тях, аз не го приемам. Но ако мислим за децата- как ще им служат  тези спортни съоръжения, подкрепям“, заяви той. Според него, говорейки за първенство и за инфраструктура, ние нямаме статистика какво дава спортът на икономиката като БВП. „Едно мероприятие генерира огромна маса хора, които спят в хотели, хранят се, зареждат гориво и това има своя икономически ефект“, допълни той. Според Крум Дончев спортните постижения на страната ни намаляха значително и причините са свързани с финансите. Той разказа и за среща-дискусия в Самоков – един от спортните градове в страната, където е обсъждал с присъстващите точно този въпрос. Според него в ЕС спортът е игнориран. “Трябва да се намери начин за подпомагане на клубовете. Трябва да се изисква оперативна програма само за спорт“, категоричен е Дончев.   \r\nСпоред Крум Дончев зад рамката на пакета „Мобилност“ се крият други интереси на ЕС, но не са обявени официално. „За три години, откакто се говори по тази тема, не чух основната теза – как това ще се отрази на Западна Европа. Ще се генерира огромен скок на цената на км, което ще се отрази на цената на крайния потребител“, посочи Крум Дончев.", "date": "2019.05.18", "title": "Европейски избори 2019: Крум Дончев, БСП: България има нужда от нов модел политици"}
{"url": "http://www.focus-news.net/news/2019/05/18/2659514/yambol-v-evropeyskata-nosht-na-muzeite-gradat-provokira-s-obshta-igra.html", "text": "За поредна година Ямбол отбелязва Европейската нощ на музеите с атрактивната игра „Влез в историята“, в която със свои инициативи участват всички ямболски галерии и музеи. Това съобщиха от пресцентъра на  Общината . Идеята е посетителите да се включат в игрите и викторините, организирани от всяка една културна институция и събирайки печати от посещенията си, да участват в общата томбола с награди. Всеки от музеите е предвидил интересни подаръци за участниците, а голямата награда тази година е електронна книга. \r\nНачалото на играта стартира от 16.00 часа на всички места: в Културно-информационен център „Безистен“ с Интерактивен музей, Художествена галерия „Жорж Папазов“, Регионалния исторически музей, Етнографския комплекс в кв. „Каргон“ и в Музея на бойната слава. Краят е в 21.00, като всички хора, събрали талони от музеите за участие в томболата, трябва да се регистрират в Безистена най-късно до 21.30. Тегленето на наградите е от 22.00. \r\nПо време на обиколката посетителите се включат в музейните игри и преживявания. Ето какво са подготвили отделните културни институти тази година: \r\nРегионален исторически музей провежда съвместна инициатива с Драматичен театър „Невена Коканова“, озаглавена „Класика“. От 16.30 до 17.45 ч. за децата са организирани анимации с марионетни кукли, чиито образи са изваяни от зеленчуци. Освен постоянните експозиции на музея, от 16.00 до 23.00 ч. посетителите имат шанса да видят и специалната изложба на сценични костюми, снимки и реквизит, използвани при постановки на ямболския театър. \r\nВ Етнографския комплекс в кв. „Каргон“ е организирана игра „Познайте предмета от новото време”, в която трябва да бъде открит съвременен предмет, експониран сред изложбите, които  представят бита и миналото на Ямбол и региона. \r\nХудожествената галерия „Жорж Папазов“ организира за своите гости играта „(О)ценители на изкуството“, като целта е всеки да определи своя фаворит сред произведенията, включени в постоянната експозиция на галерията. \r\nМузеят на бойната слава провокира с разнообразни инициативи, обединени в играта с приключения „Бъди войник за една нощ”.  \r\nНачалото е в 16.00 часа с откриване на фотодокументална изложба „Големите военни маневри край Попово, 1937г.”, посветена на Царските маневри от 29 септември до 2 октомври 1937 г., определяни като парад на родолюбието. През 1937 г. българското правителство и цар Борис III пренебрегват разпоредбите на Ньойския договор, който забранява страната ни да поддържа редовна армия и започва превъоръжаване. Именно тогава са връчени и новите бойни знамена на българската армия, сред които тези на IV конен полк и 29-ти пехотен Ямболски полк. \r\nМежду 17.00 - 17.30 ч. ще бъдат проведени демонстрации на бойни изкуства с партньорите от спортен клуб „Карате киокушинкай“ към Военен клуб Ямбол с инструктор сенсей Анани Младенов III дан.  \r\nПрез цялото време на игрите, от 16.00 до 21.00 ч. в двора на музея всеки може да изпробва разглобяване и сглобяване на учебен автомат „Калашников”. \r\nКултурно-информационен център „Безистен“ очаква посетителите да се включат в играта „Мисля, преживявам, творя“, при която участват във викторина с въпроси за интересни експонати от залите в музея. \r\nОбщата цел на инициативата е да провокира интерес и опознаване на богатствата на ямболските музеи и галерии. Очакванията са и тази година залите да бъдат препълнени от посетители.", "date": "2019.05.18", "title": "Ямбол: В Европейската нощ на музеите градът провокира с обща игра"}
{"url": "http://www.focus-news.net/news/2019/05/18/2659529/varna-mokri-sa-patnite-nastilki-na-mesta-v-oblastta.html", "text": "Мокри са пътните настилки на места във Варненска област, предаде репортер на  Радио „Фокус“ – Варна . Времето по Черноморието е ясно. Към момента няма информация за проблеми с видимостта. Трафикът в областта е с нормална интензивност за съботния ден. По път III-2902 Панорама — Куманово при км 11 е въведено ограничение на скоростта до 30 км/час поради неравности на асфалтовата настилка, което е в сила до 31 май. Забранено е преминаването на моторни превозни средства над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. Ремонти се извършват по автомагистрала „Хемус“ на територията на областта. Движението в участъка Неофит Рилски – Девня от км 389 до км 400 се осъществява двупосочно в дясното платно в посока София – Варна поради ремонтни дейности. Ограничени са качването и слизането от магистралата при пътен възел „Неофит Рилски“, като движението е пренасочено по път I-2 Варна – Шумен и обратно. До 24 май ремонти дейности се извършват и в участъка от пътен възел „Повеляново“ до пътен възел „Слънчево“ от км 406 до км 416. Движението се осъществява двупосочно в едното платно. Трафикът се отбива при км 416 до км 406 по път I-2 Русе – Варна. Ограничени са качването и слизането от магистралата при пътен възел „Слънчево“, като движението е пренасочено по път I-2 Русе – Варна. \r\nБояна АТАНАСОВА", "date": "2019.05.18", "title": "Варна: Мокри са пътните настилки на места в областта"}
{"url": "http://www.focus-news.net/news/2019/05/18/2659526/burgas-festivalat-dni-na-koreya-shte-se-provede-v-grada.html", "text": "Фестивалът „Дни на Корея“ в Бургас, който ще се проведе площада пред Пантеона в Морската градина, ще даде възможност на жители и гости на града да се докоснат до основни културни и кулинарни традиции на азиатската държава. Това съобщиха от пресцентъра на  Община Бургас . В специално обособена зона всеки посетител ще може да се премени с традиционно корейско облекло наречено ханбок (한복), което днес се носи, от някои корейци, по време на традиционни празници и тържества. В кино-зоната по-любопитните ще имат възможността да направят едно своеобразно пътуване във времето от създаването на държавата до наши дни, да научат интересни исторически факти, да узнаят за видовете традиционен архитектурен стил – ханок, национални съкровища и артефакти, за нематериалното културно наследство. В специалната игрова зона малки и големи ще могат да се забавляват като се включат в традиционните корейски игри „Yutnori“(윷놀이), „Jegichagi“(제기차기) и играта „Tuho“(투호), която съществува от времето на Кралство Когурьо (Goguryeo (고구려), едно от трите царства в корейската история, които заемат Корейския полуостров и Манджурия от 1 век пр.н.е. до 7 век. В зоната за калиграфия ще можете да се потопите в невероятния мастилен свят на това изкуство и да оставите четките да ви отведат на магично пътешествие из Корея. В днешното забързано дигитално ежедневие, тук ще се запретнат ръкави и всеки ще може да направи свои собствени калиграфски талисмани на корейски език или да изпише името си чрез изкуството, при което е задължително оформянето на знаците по експресивен, хармоничен и майсторски начин. Сред доброто настроението и приятелска обстановка на фестивала, всеки ще може да открие своето най-любимо кътче и да се наслади на многообразието, което ще разгърне азиатската страна през двата фестивални дни в Бургас", "date": "2019.05.18", "title": "Бургас: Фестивалът „Дни на Корея“ ще се проведе в града"}
{"url": "http://www.focus-news.net/news/2019/05/18/2659528/burgas-kontsert-posveten-na-113-godini-ot-sazdavaneto-na-obshtoarmenski-blagotvoritelen-sayuz-shte-se-provede-v-kulturen-dom-na-neftohimika.html", "text": "Общината и Общоарменски благотворителен съюз „Парекордзаган“ – клон Бургас, канят жителите и гостите на града на концерт на вокално-инструментален състав „ЕРЕБУНИ“ и танцова група „НЪРЕНИ“ към ОАБС „Парекордзаган“ – клон Пловдив. Това съобщиха от пресцентъра на  Община Бургас . Той е посветен на 113 години от създаването на съюза. Концертът ще се състои от 18:00 часа в Културен дом на нефтохимика, площад „Тройката“. Входът е свободен. Вокално-инструментален състав „Еребуни“ (име на старата столица на Армения) е основан през 1971 година в Пловдив. Тази година той отбелязва своя 48-ми рожден ден. „Еребуни“ има издадени 5 диска, а в последния „Хавадум ем“ („Вярвам“) участва и изпълнителката от Бургас – Мери Мовсесян – Калудова. Художествен ръководител е Ардаш Ерниасян. През 2015 година, пак под егидата на Общоарменския благотворителен съюз „Парекордзаган“, в Пловдив е създадена и танцова група „Нърени“ (в превод от арменски – плодът нар). В нейния състав влизат майките на децата от детска танцова група „Астхигнер“, сформирана през  2012 г. Идеята да танцуват арменски танци възниква спонтанно и това се превръща в семейно занимание. Така се ражда танцовата група на майките „Нърени“. Хореограф на групата е Анжела Везирян – Начева.", "date": "2019.05.18", "title": "Бургас: Концерт, посветен на 113 години от създаването на Общоарменски благотворителен съюз, ще се проведе в Културен дом на нефтохимика"}
{"url": "http://www.focus-news.net/news/2019/05/18/2659525/veliko-tarnovo-dvizhenieto-v-uchastak-ot-patya-mezhdu-sevlievo-i-selo-draganovtsi-se-osashtestvyava-s-povisheno-vnimanie-poradi-remont.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 14 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.18", "title": "Велико Търново: Движението в участък от пътя между Севлиево и село Драгановци се осъществява с повишено внимание поради ремонт"}
{"url": "http://www.focus-news.net/news/2019/05/18/2659527/shumen-katastrofa-s-materialni-shteti-e-stanala-na-bul-simeon-veliki-malko-predi-zhp-mosta.html", "text": "Катастрофа с материални щети е станала по бул. „Симеон Велики“, малко преди жп моста, предаде репортер на  Радио „Фокус“-Шумен . Автомобил тип „баничарка“ е ударен в предната дясна част. На място е другият лек автомобил, участвал в инцидента. Има и полицейски патрул. В района е разлята течност и се извършва обезопасяване на пътното платно. \r\nИвелина ИВАНОВА", "date": "2019.05.18", "title": "Шумен: Катастрофа с материални щети е станала на бул. „Симеон Велики“, малко преди жп моста"}
{"url": "http://www.focus-news.net/news/2019/05/18/2659516/smolyan-programa-pod-nadslov-folklorni-zvezdi-v-noshtta-na-muzeite-smolyan-2019-shte-se-provede-v-grada.html", "text": "За 12-ти пореден път Регионален исторически музей „Стою Шишков” ще се включи в европейската инициатива „Нощ в музея”. Това каза за  Радио „Фокус“ – Смолян  Златка Петрова – главен уредник в РИМ- Смолян. По думите й гражданите и гостите на града ще могат да се насладят на разнообразната музейна програма под надслов „Фолклорни звезди в нощта на музеите – Смолян 2019“. „Тя започва в 18.00 ч. и ще продължи до 24.00 ч. с широко отворени врати за безплатни посещения до постоянна експозиция и временните изложби: „За честта и славата на България“, „Села: памет и живо наследство във фотообектива“ и „Горски приказки разказват Родопите“. От 18.00 часа ще има изпълнение на женски гайдарски състав към „101 каба гайди“ към НЧ „Христо Ботев – 1871“ – Смолян. От 19.00 до 20.00 часа изпълнителя на автентични родопски песни Хамид Имамски, представен от Диди Кушлева – акордеонист, дъщеря на легендарната родопска народна певица Радка Кушлева, ще представи своя концерт-спектакъл“, поясни Петрова. Тя допълни, че в програмата ще участва и Клуб „Хоро“ към НЧ „Орфееви гори – 1870“ – Смолян и Ирина Кехайова – сладкодумка и зевзек, носител на награда за най-млад участник „Благолаж“ – Габрово, 2001 г. Петрова уточни, че от 20.30 до 23.00 часа всички желаещи ще имат възможност да си направят снимка за спомен в музея със сценичен костюм от тракийската епоха. От 20.30 часа до 23.00 часа ще бъдат прожектирани филмите „Да докоснеш планината“, „Момчил“ и „Приятели на музея“, каза още главният уредник на Регионален исторически музей „Стою Шишков“ – Смолян. \r\nНели ГЕРГЬОВСКА", "date": "2019.05.18", "title": "Смолян: Програма под надслов „Фолклорни звезди в нощта на музеите – Смолян 2019“ ще се проведе в града"}
{"url": "http://www.focus-news.net/news/2019/05/18/2659530/burgas-istoricheskiyat-muzey-i-muzeyat-na-solta-v-pomorie-shte-se-vklyuchat-v-evropeyskata-initsiativa-nosht-na-muzeite-za-peta-poredna-godina.html", "text": "За пета поредна година Историческият музей (ИМ) и Музеят на солта в Поморие ще се включат в европейската инициатива „Нощ на музеите”. Това съобщиха от пресцентъра на  Община Поморие . Двата музейни обекта са подготвили за своите гости богата културна програма. Официалното откриване ще започне в 18.00 ч. с представяне на гостуващата изложба от Регионален исторически музей (РИМ) – Хасково: „Девет товара коприна и още девет – везани”. Програмата включва и много забавления за малки и големи, като прожекции на стари документални филми, настолни игри, демонстрация на средновековни оръжия, както и зрелищна комбинация от цветове и музика в спектакъла „Звук и Светлина”, който ще превърне сградата на Историческия музей произведение на изкуството. Входът е свободен. \r\nПредвидена е следната програма: \r\n- 18.00 ч. – Официално откриване на гостуваща изложба на РИМ – Хасково: „Девет товара коприна и още девет – везани”. Експонатите, включени в експозицията са от XIX- XXв. Най- ценните качества на коприната са нейните здравина и трайност. Тя излъчва благородство. Затова в чеиза на всяка  девойка  най – представителни и скъпи са били свилените облекла и покривки, бродирани с коприна. Приготвяни са с много търпение и любов, за да им служат през целия живот в делник и празник, за дарове и спомен; \r\n– пътят на коприната – българската следа: музикално матине с пиано и виола – Крум Петров; \r\n- 18.30 ч. – Музей на солта: „Спомен за Поморие” – прожекции на стари документални филми; \r\n- 19.00 ч. – Забавна археология за деца: Програма„ Млад откривател” ще събуди любопитството на всяко дете и ще превърне ученето в игра! Тя ще бъде част от лятната програма на ИМ – Поморие. Подходяща възраст - от 6 до 106 години; \r\n- 19.30 ч. – Настолна игра „Цар на историята”, с участието на ученици от Поморие и Бургас. Играта е създадена от ученици и превръща ученето на дати и събития от българската история в интересна надпревара между бъдещите царе на историята; \r\n- 20.30 ч. – Демонстрация на средновековни оръжия и бойни техники – Сдружение за исторически възстановки „Чигот”, гр. Варна; \r\n- 22.00 ч. – Спектакъл „Звук и Светлина”. Истински подарък за жителите и гостите на град Поморие. Те ще се насладят на комбинация от цветове и музика,  които ще превърнат сградата на музея в произведение на изкуството; \r\n- 23.00 ч. – Документално кино – ретроспективен поглед към минали участия на ИМ – Поморие в Европейската нощ на музеите и подбрани филми на историческа тематика. \r\nВ Нощта на музеите Исторически музей – Поморие и Музеят на солта ще бъдат отворени до 01.00 ч.", "date": "2019.05.18", "title": "Бургас: Историческият музей и Музеят на солта в Поморие ще се включат в европейската инициатива „Нощ на музеите” за пета поредна година"}
{"url": "http://www.focus-news.net/news/2019/05/18/2659534/blagoevgrad-preminavaneto-prez-granichnite-punktove-kulata-i-ilinden-se-osashtestvyava-normalno.html", "text": "Преминаването през контролно-пропусквателните пунктове „Кулата“ и „Илинден“ на границата с Гърция се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. През пунктовете на българо-македонската граница също се преминава без забавяне. \r\nДенис НИКИФОРОВ", "date": "2019.05.18", "title": "Благоевград: Преминаването през граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/05/18/2659513/a1-on-makedoniya-v-albaniya-se-govori-za-tayna-sdelka-mezhdu-upravlyavashti-i-opozitsiya.html", "text": "В Албания се говори за тайна сделка между управляващи и опозиция, пише македонският електронен портал  A1 On \r\nПредставител на опозиционната Демократическа партия (ДП) Ниязи Косоврасти се върна във вторник неочаквано в Централната избирателна комисия (ЦИК), което допълнително подхранваха слуховете за тайна сделка между премиера Еди Рама и лидера на демократите Лулзим Баша за излизане от кризата в страната. \r\nКакто съобщава кореспондентът на Македонската информационна агенция (МИА),Косоврасти при пристигането си е поискал от Комисията да се регистрират имената на представителите на опозицията за членове на общинските и секционните избирателни комисии. \r\nТова бе последвано от остра дискусия между него и заместник-председателя на Комисията, Денар Биба, който посочи на Косоврасти, че всички срокове за това са изтекли и че неговата партия дори не е регистрирана за участие в изборите. Косоврасти обаче се е позовал на член на Изборния кодекс, който го позволява. \r\nПорталът припомня, че въпреки че ДП и втората по големина опозиционна партия, Социалистическото движение за интеграция (СДИ) не кандидатстваха за участие в местните избори и категорично твърдят, че няма да позволят тяхното провеждане в определения срок  30 юни, те все още са решили да изпратят свои представители в общинските и секционните избирателни комисии. Поради ненавременно искане на опозицията ЦИК е попълнила местата на опозицията с представители на гражданския сектор. \r\nГенералният секретар на ДП \"Газменд Барди\", след разнопосочните реакции на внезапно решение на опозицията заяви, че тази стъпка е направена, за да \"документира незаконността на изборите, организирани от премиера Еди Рама“. \r\n„Демократическата партия и Социалистическото движение за интеграция разполагат с официална информация за манипулиране на изборния процес, започвайки от незаконната регистрация на кандидати за кметове. Поради тази причина, за да се документира и опровергае тази незаконност, ДП и СДИ могат да използват закона, за да изпратят свои представители, за да докажат, че Еди Рама не гарантира легитимни избори, дори когато няма конкуренти. В следващите дни ще проверим всички незаконни действия, извършени от представители на Еди Рама, каза Барди. \r\nСпоред него това е в полза на опозиционната кауза да гарантира свободни и честни избори. \r\nИскането на опозицията за включване в изборните органи идва само един ден след като координатора на новата парламентарна група на Демократическата партия (ДП) Рудина Хайдари от парламентарната трибуна обвини ръководството на опозицията с тайно споразумение между Рама и Баша. \r\nКоординаторът на парламентарната група на управляващата Социалистическа партия реагира на това твърдение, като каза, че няма споразумение и че местните избори ще се проведат, както е планирано.  Юлиян Марков", "date": "2019.05.18", "title": "А1 On (Македония): В Албания се говори за тайна сделка между управляващи и опозиция"}
{"url": "http://www.focus-news.net/news/2019/05/18/2659533/burgas-mayski-praznitsi-pomorie-2019-shte-se-provedat-do-31-may.html", "text": "„Майски празници“-Поморие '2019 ще се проведат до 31 май. Това съобщиха от пресцентъра на  Община Поморие . Днес от 10.00 часа ще се състои Международен отворен шампионат по Кудо. Място на провеждане: Спортна зала „Гранд хотел Поморие”. \r\nНа 24 май (петък) по повод Деня на славянската писменост, българска просвета и култура ще се проведе шествие от Пешеходна зона и пл. „Св. св. Кирил и Методий” - Поморие. \r\nНа 25 май (събота) от 10.00 часа ще се проведе Седмица на движението и спорта „Победители с мама и татко”. Място на провеждане:  Спортна площадка „Руски паметник” - Поморие. \r\nНа 29 май (сряда) от 10.00 часа ще се състои Държавно първенство по плажен хандбал – мъже  и жени. Място на провеждане:  Централен плаж Поморие. \r\nНа 31 май (петък) от 18.00 часа предстои Ден на предизвикателството в град Каблешково. Място на провеждане:  Площад „Атанас Манчев”, град Каблешково, община Поморие. \r\nОбщина Поморие запазва право при необходимост да нанася промени в програмата.", "date": "2019.05.18", "title": "Бургас: „Майски празници“-Поморие '2019 ще се проведат до 31 май"}
{"url": "http://www.focus-news.net/news/2019/05/18/2659531/plamen-slavov-arheologicheski-muzey-veliki-preslav-nashite-posetiteli-vinagi-si-tragvat-dovolni-kulturnoto-ni-nasledstvo-budi-vazhishtenie.html", "text": "Нашите посетители винаги си тръгват доволни, културното ни наследство буди възхищение. Това каза в интервю за  Агенция „Фокус“   Пламен Славов, директор на археологически музей „Велики Преслав“ по повод 18 май – Международен ден на музейното дело. Според него музеите освен да съхраняват културното наследство, имат и задача да го опазват. „Ние поддържаме голяма част от откритите паметници на втората българска столица и целия дворцови център. Следим за тяхното опазване. Правят се проучвания за откриване на нови такива паметници. Тази роля ляга именно върху музеите“, посочи той.  По думите му посещенията в музея през последните години запазват едно ниво. „При реализацията на проекта по оперативната програма „Региони в растеж“ посещенията в музея скочиха драстично.  Успяхме да задържим това ниво на посещаемост. Убеден съм, че за в бъдеще, при реализирането на по-мащабни проекти, при консервация и реставрация на недвижимите паметници на културата, ще доведат от една страна до тяхното съхранение, а от друга ще допринесе за увеличение на общия поток от туристи“, уточни той.  \r\n„Мисля, че България е достатъчно богата на културно наследство и въпрос на далновидност е да се повишава интересът към нея като цяло, не само към нашия музей“, подчерта Пламен Славов.  По думите му най-голям интерес в музея предизвиква Преславското златно съкровище. „То прибоди голяма популярност. Миналата година гостува във Франкфурт, както и в Париж. Това е най-богатото съкровище, откривано по българските земи. Неговата известност отдавна е надхвърлила нашите граници“, добави той.  Според него туристите си тръгват с положителни чувства от Велики Преслав. „Невинаги очакват, че ще видят толкова много неща. В България през вековете сме губили голяма част от наследството си, но дори и малкият процент, който е достигал до нас, буди възхищение. Някои от посетителите нямат очаквания или те са им доста занижени, но когато посетят музея, остават доволни“, каза още той. „Ние им поднасяме и допълнителна информация, от табели и екскурзоводи. Те имат възможност до максимална степен да визуализират величието на втората българска столица“, добави Славов.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.05.18", "title": "Пламен Славов, археологически музей „Велики Преслав“: Нашите посетители винаги си тръгват доволни, културното ни наследство буди възхищение"}
{"url": "http://www.focus-news.net/news/2019/05/18/2659536/pazardzhik-ogranicheno-e-dvizhenieto-v-rayona-na-89-km-na-avtomagistrala-trakiya-poradi-remont.html", "text": "Въведено е ограничение в района на 88 и 89 км на автомагистрала „Тракия“ в област Пазарджик, съобщи за  Радио „Фокус“ – Пазарджик  дежурният в Областното пътно управление. Движението в участъка от 88 до 89 км на магистралата в района на пътен възел „Пазарджик“ се осъществява двупосочно в една лента в платното в посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват две ленти за движение в посока Бургас и една - в посока София, за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти - в посока София, и за периода от 17.00 часа всяка събота до 10.00 часа всеки понеделник. \r\nВаня НИКОЛОВА", "date": "2019.05.18", "title": "Пазарджик: Ограничено е движението в района на 89 км на автомагистрала „Тракия“ поради ремонт"}
{"url": "http://www.focus-news.net/news/2019/05/18/2659537/sakam-da-kazham-makedoniya-dnes-e-obyaven-vhod-svoboden-v-makedonskite-muzei.html", "text": "С много изложби и свободен достъп, музеите в Македония и по света днес отбелязват Международния ден на музеите и Европейската нощ на музеите 2019, пише македонското електронно издание  “Сакам да кажам“ . \r\nАрхеологическият музей представя изложбата \"100 години Требенище\", с над 400 експоната от некропола в Требенище, Охрид, заедно с известните златни маски, които се срещат в музеите в България, Сърбия и Македония. Музеят ще бъде отворен от 10 до 18 часа \r\nВ Музея на Северна Македония в 19.30 часа ще бъде открита изложба на рисунки и копия-фрески на Владимир Деловски-Джиги, озаглавена \"Тихият маестро\". Изложбата съдържа рисунки със средни размери, копия от стенописи в гипс и копия от широкоформатни фрескови рисунки, които са основен елемент от художествената ориентация на художника. Музеят днес ще бъде отворен от 9 до 23 часа \r\nВ обектите на Националната галерия на Северна Македония се провеждат три изложби: Младежкият пролетен салон е в Мала Станица, в Чифте Хамам на Африм Спахиу и в Даут Пашин Хамам на Костадин Танчев-Динка. \r\nВ Музея на град Скопие е представена юбилейната изложба \"Славянските апостоли\" Кирил и Методий ”по повод 1150-годишнината от смъртта на св. Кирил, с акцент върху музейното образователно представяне и образователен семинар\" АЗ БУКИ ВЕДИ \". Музеят на град Скопие ще бъде отворен от 9 до 23 часа за посетители, а образователните семинари ще бъдат от 9 до 17 часа. \r\nФондът за евреите на Холокоста в Македония за първи път организира няколко мероприятия в Мемориалния център на Холокоста .  Юлиян Марков", "date": "2019.05.18", "title": "„Сакам да кажам“ (Македония): Днес е обявен вход свободен в македонските музеи"}
{"url": "http://www.focus-news.net/news/2019/05/18/2659539/prezidentskata-institutsiya-nabira-dareniya-za-organizatsiyata-na-traditsionniya-abiturientski-bal-na-mladezhite-izrasnali-bez-roditeli.html", "text": "На 30 май 2019 г. президентът Румен Радев ще бъде домакин на традиционния абитуриентски бал на младежите, отгледани в институции, който е част от благотворителната инициатива „Подкрепи една мечта”. Това съобщиха от  прессекретариата на държавния глава . \r\nПрезидентът Румен Радев отправя благодарност към дарителите, които през годините разпознават президентската инициатива като своя социална кауза. „Вие дарявате на тези млади хора  вълнуващо преживяване, което бележи младостта им с надежда и мечти. Вашата щедрост осигурява на бъдещите студенти финансовата опора, която иначе дава семейството“– с тези думи президентът се обръща към всеки, който има желание и възможност да подпомогне финансово благотворителната инициатива.  \r\nС дарените средства Администрацията на Президента покрива разходите по организацията на празничната вечер, а останалата част се разпределя като еднократна стипендия между абитуриентите, които ще продължат образованието си във висше училище или професионален колеж, и отличните ученици в 12 клас през учебната 2019/2020 година.  \r\nНад 100 зрелостници от випуск 2019, които са израснали в социални институции, очакват с нетърпение своята бална вечер. Благодарение на  партньорствата, които съпругата на президента Десислава Радева е договорила с проф. Любомир Стойков от Академията за мода и с Елена Кристиано от „Кристиан оф Рома“, 34-ма младежи вече са получили като подарък бални рокли и абитуриентски костюми от дизайнерите София Борисова, Жана Жекова, Радослава Лазарова, Христо Чучев и модна къща „Десизо Мони“, а в деня на бала елитни стилисти ще се погрижат за празничния вид на всички абитуриенти.      \r\nОрганизациите, фирмите и гражданите, които ще дарят средства в подкрепа на инициативата „Подкрепи една мечта”, могат да го направят по банковата сметка на Администрацията на президента:    IBAN BG 45 BNBG 9661 3000 1909 01  \r\nBIC BNBGBGSD  \r\nБанка БНБ. \r\nЗа контакти и допълнителна информация:  \r\nМинка Йорданова  \r\nТел. 02/ 92 39 268.", "date": "2019.05.18", "title": "Президентската институция набира дарения за организацията на традиционния абитуриентски бал на младежите, израснали без родители"}
{"url": "http://www.focus-news.net/news/2019/05/18/2659542/strana-ukrayna-rik-peri-shte-prisastva-na-inauguratsiyata-na-zelenski.html", "text": "Министърът на енергетиката на САЩ Рик Пери ще присъства на инаугурацията на новоизбрания президент на Украйна Владимир Зеленски на 20 май, пише украинското издание  “Страна“ , като се позовава на собствен източник. \r\nПери е министър на енергетиката на САЩ от 2 март 2017 г. \r\nИзданието информира кои лидери ще присъстват на церемонията по встъпване в длъжност на Зеленски в Киев. \r\nОчаква се президентите на Естония, Латвия, Унгария, Грузия, както и министърът на отбраната на Канада и много други официални да пристигнат на церемонията на 20 май \r\n„Страна“ успя да научи, че церемонията ще се проведе в три етапа – клетва във Върховната Рада, среща с гостите и дипломатически представители и накрая новоизбраният президент ще отиде в сградата на президентството.  Юлиян Марков", "date": "2019.05.18", "title": "„Страна“ (Украйна): Рик Пери ще присъства на инаугурацията на Зеленски"}
{"url": "http://www.focus-news.net/news/2019/05/18/2659543/varna-30-godishen-mazh-e-obvinen-v-opit-za-ubiystvo-na-86-godishen-zhitel-na-oblastniya-grad-koyto-pochinal-v-bolnitsa-poradi-uvredenoto-si-zdravoslovno-sastoyanie.html", "text": "30-годишен мъж е обвинен в опит за убийство на 86-годишен жител на Варна, който починал в болница поради увреденото си здравословно състояние. Това съобщиха от пресцентъра на  Окръжна прокуратура – Варна . На 13 май, в дома си в безпомощно състояние е намерен 86-годишен мъж. Транспортиран е до болница, където е починал. По тялото му са установени следи от насилие. Надлежна експертиза е констатирала, че няма причинна връзка между тях и фаталния изход, а смъртта е настъпила като следствие от други процеси, свързани с общото му силно увредено здравословно състояние. \r\nВ резултат на проведени активни оперативно издирвателни мероприятия под прякото ръководство на дежурен прокурор от Окръжна прокуратура – Варна, от оперативните служби и разследващите органи на ОДМВР – Варна, е установено, че приживе пострадалият е бил обект на физическо посегателство с интензитет и насоченост, които могат да причинят смъртта му, но самото убийство е останало недовършено поради независещо от извършителя причини. Той е открит и арестуван на 16 май. С постановление от 17 май е му е повдигнато обвинение за опит за убийство и за кражба на портфейл с документи и пари, собственост на жертвата на престъплението. Правната квалификация на деянията може да бъде прецизирана в рамките на разследването. Ако тя не бъде променена до внасяне на делото в съда и ако мъжът бъде признат за виновен, го очаква наказание лишаване от свобода за срок от десет до двадесет години. \r\nПо искане на наблюдаващия прокурор, на 17 май, обвиняемият  е задържан под стража. Определението на Окръжен съд – Варна подлежи на инстанционен контрол пред Апелативния съд във Варна.", "date": "2019.05.18", "title": "Варна: 30-годишен мъж е обвинен в опит за убийство на 86-годишен  жител на областния град, който починал в болница поради увреденото си здравословно състояние"}
{"url": "http://www.focus-news.net/news/2019/05/18/2659541/evropeyski-izbori-2019-ivan-krastev-bsp-za-balgariya-na-26-may-da-izvedem-balgariya-ot-danoto-na-evropeyskite-klasatsii.html", "text": "Тази кампания  не е само за Европейски парламент, а за да се поиска оставка  на управляващите и незабавни избори в страната. На хората им писна  да живеят в неравенства и бедност. На първо място сме в Европа по този показател, за сравнение: при румънците неравенствата намаляват, заплатите растат, а при нас обратно, заяви кандидатът за евродепутат от „БСП за България” Иван Кръстев в Павел баня на среща с жители на общината. Това съобщиха от пресцентъра на  БСП . По думите му българите са с най-ниската минимална заплата в цяла Европа, със средна заплата - под 20% от средното за Европейския съюз (ЕС), с пенсии, които са два пъти по-ниски от линията на бедността – 200 лв. минимална пенсия, 348 лв. - официална линия на бедност. „Управляващите тестват предела на българското търпение, спрямо политиката на грабеж и има ли гражданско общество”, коментираха участниците в срещата, които изразиха  категоричност, че на 26 май трябва да се гласува с номер 18 в бюлетината, за да  спре тенденцията- страната ни да стои стабилно на европейското дъно. \r\n„Представителите на „БСП за България” ще работим за повишаване на жизнения стандарт и възстановяване на европейския социален модел, защитавайки интересите на българите. Евровотът ще покаже крещящата нужда от промяна за България”, заяви Иван Кръстев. \r\n„Да направим единен фронт, за да отстраним ГЕРБ  от властта, да си върнем държавата и да победим „феодализма”, превзел българските общини”, каза кандидатът за евродепутат д-р Велизар Енчев в Чирпан и в Стара Загора, където обсъди  с граждани предстоящите избори за ЕП. Според него трябва да има Европейски комисар по демографията и да се  създаде фонд за демографски застрашените страни в ЕС. „България трябва да е най-големият получател на финансови стимули за младите семейства в районите с най-ниска раждаемост. В рамките на диалога \"ЕС - Република Турция\" ще поставя акцент върху изплащането на задълженията на турската страна към тракийските бежанци”, каза Велизар Енчев. На финала на срещата той заяви: „Да сме граждански неподчинени и да се бунтуваме срещу беззаконието, завладяло управляващите в България, да сме категорични и радикални при спазването на ред и закони. Така ще изведем страната по пътя на развитието”.", "date": "2019.05.18", "title": "Европейски избори 2019: Иван Кръстев, „БСП за България”: На 26 май да изведем България от дъното на европейските класации"}
{"url": "http://www.focus-news.net/news/2019/05/18/2659532/afp-nikolas-maduro-privetstva-razgovorite-v-norvegiya-s-opozitsiyata.html", "text": "Президентът Николас Мадуро приветства \"началото на разговорите\" с венецуелската опозиция в Норвегия след месеци на остро противопоставяне между двете страни, предава  AFP . \r\n\"Разговорите започнаха добре да се движат към споразумения за мир, съгласие и хармония, и аз искам подкрепата на всички венецуелски хора за напредък по пътя на мира\", каза Мадуро в декларация на церемония пред 6 500 войници в северния щат Арагуа. \r\nИзправен пред най-тежката социално-икономическа криза в новата история на страната, произвеждаща петрол, лидерът на социалистическото правителство заяви, че \"Венецуела трябва да се справи с вътрешните си проблеми\" и да търси решения \"по пътя на мира\". \r\nТой обяви \"началото и проучването на възможността за разговори и диалози\" с опозицията. \r\nИзявлението на Мадуро за разговорите е в противоречие с лидера на опозицията Хуан Гуайдо, който в четвъртък отрече, че такива се провеждат. \r\n\"Няма никакви преговори\", заяви Гуайдо в коментари на репортери. Вместо това, норвежките официални лица \"се опитваха да посредничат\" между двете страни, за да ги накарат да седнат на масата за преговори.  Юлиян Марков", "date": "2019.05.18", "title": "AFP: Николас Мадуро приветства разговорите в Норвегия с опозицията"}
{"url": "http://www.focus-news.net/news/2019/05/18/2659544/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата в Благоевградска област е била спокойна и не са регистрирани тежки пътни инциденти. Повишена е опасността от падащи камъни в района на Кресненското дефиле и прохода Предел. Не са получавани сигнали за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление – Благоевград отправят апел към водачите на моторни превозни да шофират внимателно, със съобразена с условията скорост и да спазват правилата за движение. \r\nНе е натоварен трафикът и в централна градска част в областния център. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.18", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/05/18/2659547/gazeta-express-ungariya-e-ekstradirala-sarbin-izdirvan-za-voenni-prestapleniya-v-kosovo.html", "text": "Унгарските власти са екстрадирали сърбин, издирван по подозрение в извършване на военни престъпления срещу албански цивилни в село Мала Круша през 1999 година , пише базираният в Прищина вестник  Gazeta Express . \r\nИзточник в косовското министерство на правосъдието каза на Gazeta Express, че главният заподозрян за клането в Мала Круша, където над 100 мъже са били убити от сръбски сили през март 1999 г., е екстрадиран от Унгария в Косово. Заподозряният М.П. сега се намира в ръцете на косовските власти и неговият случай ще бъде разгледан според закона. \r\nНа 27 и 28 март 1999 г. два дни след като НАТО започна въздушна кампания срещу сръбските военни и полицейски цели за предотвратяване на етническо прочистване на Косово, сръбските сили са влезли в село Мала круша и са убили 113 цивилни и са изгонили  всички жени и деца от селото, припомня изданието.  Юлиян Марков", "date": "2019.05.18", "title": "Gazeta Express: Унгария е екстрадирала сърбин, издирван за военни престъпления в Косово"}
{"url": "http://www.focus-news.net/news/2019/05/18/2659546/kyustendil-s-normalna-intenzivnost-e-trafikat-v-oblastta.html", "text": "С нормална интензивност е трафикът в Кюстендилска област. Това съобщиха за  Радио „Фокус“ – Пирин  от Областно пътно управление – Кюстендил. Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Временната организация на движението там е в сила до 15 юни 2019 г. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Мястото е сигнализирано с пътни знаци. От Областно пътно управление – Кюстендил отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nДенис НИКИФОРОВ", "date": "2019.05.18", "title": "Кюстендил: С нормална интензивност е трафикът в областта"}
{"url": "http://www.focus-news.net/news/2019/05/18/2659524/anadolu-agency-turskiyat-vanshen-ministar-izprati-pismo-do-oon-i-es-za-turskite-sondazhi-v-iztochnoto-sredizemnomorie.html", "text": "Турският външен министър в петък изпрати писмо до ръководителя на външната политика на ЕС, страните-членки на ЕС и външните министри на постоянните членове на Съвета за сигурност на ООН по отношение на сондажните дейности на Турция в Източното Средиземноморие, пише  Anadolu Agency . \r\nСпоред съдържанието на писмото, получено от агенцията, Мевлют Чавушоглу подчертава политическата и правна позиция на Турция, че въпросната област се намира изцяло в рамките на турския континентален шелф, за което е съобщено на ООН. \r\nОбластта на операциите на турски плавателни съдове, разположени в открито море, се намира на 75 километра от западния бряг на остров Кипър, а сондажната зона няма нищо общо с така наречените лицензионни зони на кипърските гърци или лицензираните зони на кипърските турци, предоставени на Turkish Petroleum (TP), се казва в писмото. \r\nЧавушоглу добави, че изявлението на ЕС в подкрепа на кипърските гърци е направено само заради солидарността на ЕС не е съвместимо с международното право. \r\nТой подчерта, че Турция не признава едностранните и нелегитимни искания за изключителна икономическа зона на кипърските гърци и заяви, че трети страни трябва да се въздържат от вземане на страна в припокриващите се претенции за морски граници и те не трябва да действат така, сякаш са съд за постановяване на решение по двустранни въпроси, свързани с морските граници. \r\nТурският външен министър каза също, че няма автоматизъм в твърдението, че островите създават легитимни изключителни икономически зони. \r\nТой подчерта, че въпросът за правото на островите към зоните на морската юрисдикция и техния ефект при определянето на морските юрисдикции са напълно отделни въпроси на морското право. \r\nЧавушоглу заяви, че Турция е изяснила позицията си относно сондажите още през 2004 година и е регистрирала това в ООН. \r\nТой каза, че крайните морски граници в тази част на Средиземно море могат да бъдат уредени само чрез споразумения, които трябва да бъдат сключени между съответните крайбрежни държави въз основа на международното право, а не чрез нарушаване на правата на трети страни. \r\nДругият метод, подчертан в писмото, са решенията от международните съдилища или арбитража. \r\nВ писмото се подчертава, че припокриването на претенциите на държавите-членки на ЕС за морска юрисдикция, нарушаващи законните права на третите страни, не могат да бъдат представени като външни граници на ЕС и заяви, че подобна позиция на ЕС би била грубо нарушение на международното право. \r\nЧавушоглу е подчертал, че що се отнася до остров Кипър и западния му бряг, разграничаването на морето би било възможно само след политическото уреждане на спора на острова. \r\nТой изрично подчертава в писмото си до Могерини, че в очакване на всеобхватното споразумение Турция призовава ЕС да играе конструктивна роля и да не взема страна или да се опитва да заема страна. \r\nЧавушоглу предаде загрижеността на Турция към американския си колега Майк Помпео относно прессъобщението на американския Държавен департамент по същия въпрос. \r\nВ писмата си Чавушоглу подчерта, че като страна с най-дълга континентална брегова линия, Турция има законни права и жизненоважни интереси в Източното Средиземноморие и Турция напълно упражнява суверенните си права върху континенталния си шелф в съответствие с международното право. \r\nТой подчерта, че Турция днес е готова, както направи в миналото, да даде пълната си подкрепа за гарантиране на справедливо, честно и мирно разрешаване на всички висящи въпроси, включително справедливото разграничаване на зоните на морската юрисдикция с всички съответни крайбрежни държави, които Турция признава и има дипломатически отношения в съответствие с международното право. \r\nВъншният министър посочи, че едностранните дейности на кипърските гърци, свързани с експлоатирането на залежите от въглеводороди, без да се зачитат неотменните права на кипърските турци, като съсобственици на острова, върху природните ресурси на острова, застрашават сигурността и стабилността в региона. \r\nЧавушоглу е подчертал, че освен ако кипърските гърци не включат кипърските турци в процеса на вземане на решения по отношение на въглеродните ресурси или преустановят едностранните си дейности, турските кораби за сондиране и проучване също ще продължат дейностите си в районите, където се намира турската република Северен Кипър, предоставила лицензи на TP на юг и на изток от острова. \r\nНакрая той подчерта, че Турция, както е правила в миналото, ще продължи да действа предпазливо и добросъвестно, но заяви, че от Турция не трябва да се очаква да седи и да одобрява продължаващото нарушение на правата й и тези на кипърските турци.  Юлиян Марков", "date": "2019.05.18", "title": "Anadolu Agency: Турският външен министър изпрати писмо до ООН и ЕС за турските сондажи в Източното Средиземноморие"}
{"url": "http://www.focus-news.net/news/2019/05/18/2659549/d-r-kostadinka-marinova-odbh-varna-targovtsite-sa-stanali-znachitelno-po-otgovorni-i-nesaotvetstviyata-koito-konstatirame-namalyavat.html", "text": "ВарнаТърговците са станали значително по-отговорни и несъответствията, които констатираме, намаляват. Това каза в интервю за  Радио „Фокус“ – Варна  д-р Костадинка Маринова, директор на отдел „Контрол на храните” при Областната дирекция по безопасност на храните (ОДБХ) във Варна. На въпрос дали са отчетени повече или по-малко нарушения по време на Великденските празници и Гергьовден в проверените търговски обекти, д-р Маринова отговори, че значително по-малко са нарушенията тази година.  \r\n„Вече почти не се среща крупно месо, агнешко от нерегламентирани производители, в регламентираните обекти за търговия на дребно. Месото е с печати, добито в кланици. Търговците вече обявяват и произхода на месото. Там, където се продава в насипно състояние, тази година доста се обърна внимание на този факт, да се обявява произхода на месото. Други години имаме доста сигнали за това, че месото е с обявен произход България, пък то произхожда от други държави членки“, съобщи д-р Маринова.  \r\nСпоред нея роля в намаляването на броя на несъответствията при месото, е изиграл специалният етикет на агнешкото месо. Тя припомни, че от тази година според изискванията, крупното агнешко месо, което е с произход България, беше маркирано със син цвят, а месото, което е с произход различен от България – с червен цвят. Д-р Маринова обясни, че по-малко са били и получените сигнали от граждани през периода. „Значително по-малко са сигналите. Дори по време на почините дни, тогава когато, имаше дежурни инспектори, почти не сме регистрирали сигнали от граждани“, каза д-р Маринова. По думите й, общо 30 жалби и сигнали от граждани са обработили служителите на ОДБХ – Варна по време на празниците. \r\nБояна АТАНАСОВА", "date": "2019.05.18", "title": "Д-р Костадинка Маринова, ОДБХ – Варна: Търговците са станали значително по-отговорни и несъответствията, които констатираме, намаляват"}
{"url": "http://www.focus-news.net/news/2019/05/18/2659550/nova-makedoniya-makedoniya-stevo-pendarovski-podpisa-zakoni-nepodpisani-ot-georgi-ivanov.html", "text": "Президентът на държавата, Стево Пендаровски, подписа днес укази за обнародване на  Закона за съдилищата, Закона за административните спорове, Закона за нарушенията и Закона за изменение и допълнение на Закона за организацията и дейността на органите на държавната администрация, пише македонският вестник  “Нова Македония“ . \r\nСпоред информацията от неговия кабинет, това са системни закони, чиито укази за обнародване не са били  подписани от президента Иванов, и се добавя, че Пендаровски също така е подписал указ за публикуване на Закона за енергетиката. \r\n„Президентът смята, че приемането на тези закони и тяхното бъдещо прилагане е от жизненоважен интерес за гражданите на Република Северна Македония. С приемането на закона за съдилищата се изпълнява едно от основните изисквания на Европейския съюз, с цел да се определи датата за започване на преговорите за присъединяване на Република Северна Македония. Разпоредбите на Закона за съдилищата съдържат ясни и точни процедури за назначаване и повишаване на съдиите, както и за уволнението на съдиите и тяхната дисциплинарна отговорност. С новия Закон за административните спорове гражданите получават ефективна правна защита на правата си по административни спорове. Повишава се прозрачността и публичността на процедурите чрез задължително публично изслушване. С новия Закон за престъпления гражданите ще плащат по-ниски глоби. Този закон пряко засяга бюджета на гражданите, тъй като предвижда предупреждение преди присъдата, но и значително намаляване на санкциите, се казва в изявлението. \r\nТой добавя, че Законът за изменение и допълнение на Закона за организацията и работата на органите на държавната администрация ще подобри функционирането на държавата в областта на политиката, свързана с прилагането на Охридското рамково споразумение, а новия закон за енергетиката осигурява подмяна на изкопаемите горива с енергия, получена от възобновяеми източници.  Юлиян Марков", "date": "2019.05.18", "title": "„Нова Македония“ (Македония): Стево Пендаровски подписа закони, неподписани от Георги Иванов"}
{"url": "http://www.focus-news.net/news/2019/05/18/2659551/zam-ministar-tanya-mihaylova-za-parviya-darzhaven-zrelosten-izpit-zayavlenie-za-dopuskane-sa-podali-52-650-zrelostnitsi-a-za-vtoriya-41-716.html", "text": "За първия държавен зрелостен изпит заявление за допускане са подали 52 650 зрелостници, а за втория - 41 716. Това каза зам.-министърът на образованието и науката Таня Михайлова в интервю за  Агенция „Фокус“  относно матурите за дванадесетокласниците. „На 21 май е държавният зрелостен изпит по български език и литература, а на 23 май е вторият, който е задължителен, но изборът на предмет се прави от ученика“, отбеляза Таня Михайлова. Тя посочи, че учениците, които успешно са завършили XII клас ще бъдат допуснати до ДЗИ. „Те ще получат служебна бележка за допускане, с която ще се явят на изпита. В дните на самите изпитите ще знаем точно колко ученици са отишли на изпитите. От 28 до 31 май ще се проведат и държавните зрелостни изпити, които са по желание на ученика. Тоест дали ще се явят или не, зависи от желанието на самите тях“, каза зам.-министърът на образованието и науката, като подчерта, че тези изпити също трябва да са описани в заявлението. „Съответно там ще имаме 888 ученици, които към момента са подали такова заявление. Тази година, за пореден път учениците от професионалните гимназии ще могат като втори ДЗИ да избират средно аритметичната оценка от положените изпити за придобиване на степен за професионална квалификация за теория и практика. Подалите заявление са 10 421“, посочи  Михайлова.  \r\nПо думите й в годините обикновено предметите география, биология и английски език са в различна последователност по предпочитание на учениците за втори задължителен изпит. „В тази учебна година английският език изпревари биологията. Миналата година биологията беше предпочитан изпит, сега има най-много заявления за изпит по английски език – 14 612. По биология и здравно образование заявления са 11 076. След това са география и икономика- 5 993, философския цикъл е с 4 287, което го нарежда на четвърто място по избор на учениците. Безспорно, след това следват математиката, историята и немският“, сподели зам.-министърът. Тя подчерта, че най-малък брой ученици са подали заявления за матура по италиански език, като посочи, че това е обяснимо, защото тези, които изучават този предмет са по-малко. „От предметите, които се изучават от всички ученици, най-много са съответно английският, биологията и географията. Надявам се, че ще бъде успешна тази матура за всички“, каза Михайлова.  \r\nЗам.-министърът посочи, че учениците, които ще се явят на държавни зрелостни изпити по желание, избират предимно математика. „Реално погледнато, математиката, като предмет и като оценка от дипломата за средно образование е необходима, за тези ученици, но те не я избират, като задължителен втори изпит, а всъщност, си я оставят, като изпит по желание. Веднага след това се нарежда английският език с 250 заявления, след това биологията, физиката, химията и историята“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.18", "title": "Зам.-министър Таня Михайлова: За първия държавен зрелостен изпит заявление за допускане са подали 52 650 зрелостници, а за втория - 41 716"}
{"url": "http://www.focus-news.net/news/2019/05/18/2659554/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-stara-zagora-varna-sofiya-kyustendil-vratsa-montana-i-burgas-na-19-may.html", "text": "Кандидатите за евродепутати от листата на \"БСП за България\" ще посетят областите Стара Загора, Варна, София, Кюстендил, Враца, Монтана и Бургас на 19 май 2019 г. (неделя). Това съобщиха от пресцентъра на  БСП . \r\nПосещенията ще се проведат по следната програма: Стара Загора \r\nВ 10.30 часа в град Гълъбово Елена Йончева, Иван Кръстев, Крум Дончев и Тодор Стоилов ще посетят ХХIX Национален фолклорен фестивал \"Янко Петров\", който ще се проведе в Младежкия комплекс.  В 11.00 часа, ще се срещнат с граждани в ресторант Вила Верде.  \r\nПо-късно, в 13.00 часа, в Казанлък те ще се срещнат с общински съветници и партийни активисти, граждани и симпатизанти. В 13.30 часа те ще посетят проблемни общински обекти. В 15.00 часа в читалище \"Искра\", кандидатите за евродепутати ще се срещнат с избиратели, а в 18.00 часа, в сградата на държавната опера в Стара Загора, Йончева, Кръстев, Дончев, Стоилов и кандидатът за евродепутат Деница Златева ще се срещнат с обществеността на областта.   \r\nПреди това Деница Златева ще посети Гурково, като в 16.00 часа, ще се срещне с граждани в Младежкия клуб.  Варна \r\nВ 16.00 часа на входа на Морската градина във Варна д-р Десислав Тасков ще се срещне с младежи. София \r\nВ 10.30 часа в парк \"Заимов\" в София Петър Витанов, Цветелина Пенкова, Румен Гечев и Мирела Модева ще се срещнат с граждани, а в 12.15 часа те ще се срещнат със столичани в \"Северен парк\".  \r\nВ 11.00 часа Момчил Неков ще се срещне с гражданите на Сливница в клуба на БСП в града, а в 13.00 часа - с жителите на Божурище, в салона на читалището. В 18.00 часа на площада в Драгоман кандидатът за евродепутат ще посети Международния фолклорен фестивал \"Нишавски хоровод\".  Кюстендил \r\nВ 15.00 часа Велизар Енчев ще се срещне с гражданите на Бобовдол в голямата зала на читалище \"Миньор\". В 17.00 часа в Синята зала на читалище \"Братство\" в Кюстендил, ще проведе среща с военните от запаса и резерва, както и с жители на града.  Монтана и Враца \r\nВ 11.00 часа Сергей Станишев ще посети в Лом Фестивала на руската песен и ще се срещне с обществеността в местното читалище. По късно, в 16.30 часа, той ще се срещне с граждани, в читалището на Криводол. С жителите на Враца Станишев ще разговаря в партийния клуб на БСП в 18.30 часа. Бургас \r\nВ 10.30 часа в град Средец Димитър Данчев ще посети фолклорен събор в местността \"Божура\".", "date": "2019.05.18", "title": "Европейски избори 2019: Кандидатите за евродепутати от \"БСП за България\" ще посетят областите Стара Загора, Варна, София, Кюстендил, Враца, Монтана и Бургас на 19 май"}
{"url": "http://www.focus-news.net/news/2019/05/18/2659552/evropeyski-izbori-2019-valeri-simeonov-nfsb-shte-zashtitavame-interesite-na-drebniya-i-sreden-biznes-v-balgarskata-politika-i-v-ep.html", "text": "Ние ще защитаваме интересите на дребния и среден бизнес в българската политика и в ЕП. Това каза водачът на листата на „Патриоти за Валери Симеонов (НФСБ и Средна Европейска класа)” Валери Симеонов в предаването „Европа сутрин“ по  Телевизия „Европа“ . „Кандидатирах се за евродепутат, защото смятам, че в ЕП трябва да има хора с биография, хора на действието, прагматични патриоти, а не патриоти-политици. Конкретно визирам голяма част от кандидатиралите се, които претендират, че са в тази нисша“, отбеляза той. „Смятам, че до момента съм се доказал какво представлявам и съм човек, който назовава нещата с истинските им имена“, добави Симеонов. Той припомни, че НФСБ се явяват самостоятелно на изборите за Европейски парламент, защото след двумесечни преговори ВМРО са се отказали от коалиция с тях, а с „Атака“ имат принципни различия, които пораждат невъзможност за обединение.  \r\n„Моята първа задача ще бъде да поискам от Европейската комисия отговор, какво стана със сигнала за непозволена държавна помощ спрямо американските централи ТЕЦ „Марица -изток 1“ и ТЕЦ „Марица-изток  3“, които източват бюджета на енергетиката и оттам и бюджета на държавата с едни заробващи договори, по които България им плаща и електроенергията, която дори не произвеждат“, заяви Валери Симеонов. „Има сигнал в Европейската комисия и тя се мотка вече 5-та година -  от 2014 г. Нещо, което не е характерно за метода на работа на ЕК“, добави той.  \r\n„Редица директиви увреждат интересите и състоянието на дребния бизнес в България. НФСБ ще защитава в българската политика и в ЕП интересите на дребния и средния бизнес“, заяви той.", "date": "2019.05.18", "title": "Европейски избори 2019: Валери Симеонов, НФСБ: Ще защитаваме интересите на дребния и среден бизнес в българската политика и в ЕП"}
{"url": "http://www.focus-news.net/news/2019/05/18/2659545/glavniyat-sekretar-na-mvr-ivaylo-ivanov-dopuskame-slabosti-no-shte-napravim-vsichko-vazmozhno-da-otkriem-zapodozreniya-za-dvete-ubiystva-v-kostenets.html", "text": "Допускаме слабости, но ще направим всичко възможно да открием заподозрения за двете убийства в Костенец. Това каза главният секретар на МВР гл. комисар Ивайло Иванов по време на брифинг във връзка с убийството в Костенец, предаде репортер на  Агенция „Фокус“ . Ивайло Иванов коментира и информацията, че полицията е разбивала врати на домове в Костенец и е застреляла куче по време на акцията. „Аз сигнал за застреляно куче не знам. Ако някъде има разбивана врата, това е при извършена проверка, но това са при необитаеми къщи. Нямаме данни, когато е извършено претърсване на дадено помещение, да има чупене. Това изрично е изяснено на инструктажите, защото ние трябва да го намерим, но преди всичкo да спазим закона“, отбеляза Иванов. „Това е трудността на нашата работа, тук има много необитаеми постройки. Има много къщи, които са затворени. Някои са подсигурени срещу кражби и ако той влезне и се заключи отвътре, единственият начин да влезем е като разбием, но все пак се съобразяваме. Само когато имаме сигурни данни използваме разрешеното от закона средство“, заяви той.  \r\nГлавният секретар на МВР уточни, че полицията има насоки двете убийства в Костенец да са извършени от 43-годишния мъж Стоян Зайков. „Все още трябва да се направят някои сравнения в експертизите, които отнемат повече време. Засега при първото убийство имаме достатъчно доказателства, за второто ще ни е нужно повече време, все пак стана по-късно“, обясни той.  \r\nПопитан дали полицията не е подценила ситуацията в Костенец, той отговори: „Нищо не сме подценили. От първия ден са тук всички специализирани сили и се работи. Щабът не се премества от районното. Постоянно има психолози и оперативни работници. Ние като ръководители сме почти денонощно тук“, заяви Иванов.  \r\n„Имаме много следи, които ни насочват, ние затова сме тук и ще продължим да сме тук, докато не свършим работата. Явно допускаме някои слабости, но продължаваме да го издирваме и ще направим всички възможно всичко да свърши добре“, поясни главният секретар на МВР.", "date": "2019.05.18", "title": "Главният секретар на МВР Ивайло Иванов: Допускаме слабости, но ще направим всичко възможно да открием заподозрения за двете убийства в Костенец"}
{"url": "http://www.focus-news.net/news/2019/05/18/2659535/mkd-makedoniya-epidemiyata-ot-morbili-v-makedoniya-se-razrastva.html", "text": "Епидемията от морбили в Македония се разраства, пише македонското електронно издание  “МКД“ . \r\nМиналата седмица са регистрирани 134 нови случая на морбили, а броят им нараства. Продължава тенденцията на регистриране на голям брой болни от морбили, като за няколко седмици наред броят на новоинфектираните е над 100. \r\nОт заболелите има 48 нови случая в Скопие, останалите 86 са от десет други града, като общият брой на засегнатите градове е 22, според Института за обществено здраве. Най-голям е броят на регистрираните болни над 30-годишна възраст. \r\nЗдравните власти твърдят, че няма намаляване на броя на случаите, нито се очаква край на епидемията. \r\nОт началото на епидемията до момента, в Центровете за обществено здраве, общият брой на ваксинираните лица на възраст до 14 години е около 25 хиляди деца, като в допълнение са ваксинирани 1,780 души, повече от 65% са здравни работници,студенти по медицина и ученици в средни медицински училища. \r\nЕдна пациентка е в тежко здравословно състояние. Тя е била хоспитализирана вчера в Клиниката по инфекциозни болести в Скопие. От там казват, че още три деца и двама възрастни се намират в тежко състояние.  Юлиян Марков", "date": "2019.05.18", "title": "„МКД“ (Македония): Епидемията от морбили в Македония се разраства"}
{"url": "http://www.focus-news.net/news/2019/05/18/2659555/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Навсякъде е слънчево, ясно и тихо. Температурите се движат между 4 и 10 градуса. Денят е подходящ за туризъм и мероприятия на откирто. Трябва да се внимава във високите части на планините. Все още има на места снежи пасажи. На връх Ботев снегът все още е 60 см. Много внимателно трябва да се преминава през тези участъци. От спасителната служба съветват туристите да не се заиграват със снега, защото в този сезон е особено опасно  \r\nЛифтовите съоръжения по курортите на работят. Няма регистрирани инциденти с туристи за последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.18", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/18/2659557/otbelyazvame-denya-na-danachnata-svoboda.html", "text": "Отбелязваме Денят на данъчната свобода. Преразпределението през бюджета е най-високо за последните 10 години. Това сочи справка сайта на  „Институт за пазарна икономика“ . През 2019 г. в държавната хазна е планирано да постъпят рекордните 43,9 млрд. лв. приходи. Средно за един календарен ден българите ще изработват по 319 млн. лв., което означава, че ще са ни необходими 138 дни за да попълним хазната. Казано с други думи днес е Денят на данъчна свобода. Това е денят, в който гражданите спират да работят за държавата и ще започнат да работят за себе си. \r\nДатата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day. Въпросните 138 дни отразяват общите приходи в консолидираната фискална рамка за 2019 г., но има някои специфични моменти, които следва да се отчетат: \r\nЖивеещите в България отново ще получат помощ от европейските данъкоплатци, които ще ги „отменят” за малко над 8 дни работа към държавата. Това отразява заложените в бюджета близо 2,7 млрд. лв. помощи от ЕС. Местните данъкоплатци ще работим до 9-ти май за държавата, а в дните до 18-ти май ще бъдем отменени от европейските данъкоплатци. Въпреки това деление ние се спираме на 18-ти май за официалната дата на данъчната свобода, тъй като тя с най-голяма точност отчита преразпределението през приходната част на бюджета; \r\nОсвен изчислените 138 дни следва да отчитаме и планираните 2 дни за отработване, които отразяват заложения дефицит от 600 млн. лв. по консолидираната фискална програма. Традиционно през последните години в бюджета се залага дефицит, което означава, че държавата планира да харчи повече, отколкото събира като приходи. През последните три години (2016-2018 г.)обаче този дефицит не се реализира и бюджетите излизаха на голям излишък. Очакваме и през 2019 г. в бюджета да има излишък, което означава, че реално се очаква да няма да има дни за отработване; \r\nНай-много дни през 2019 г. ще отделим, за да попълним приходите от ДДС – 34 дни. За приходите от акцизи ще са ни нужни близо 17 дни. За осигуровките ще ни е нужен малко над месец – 24 дни за социално осигуряване и 9 дни за здравно. Приходите от подоходните данъци ще попълним за близо 12 дни, а тези от корпоративни данъци – за малко над 8 дни. Други почти 7 дни ще работим, само за да платим държавните и общинските такси. \r\nПрез последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да бъдат все повече и денят на данъчна свобода да идва все по-късно. Това означава, че реално данъчната тежест в страната нараства. Преразпределението през приходната част на бюджета се планира да достигне 37,7%, което е най-високата стойност за последните 10 години. Пример за покачването на данъците са осигурителните вноски за държавното обществено осигуряване, за които отделяме все повече през последните години – през 2017 и 2018 г. имаше покачване на вноската за пенсия с по 1 процентен пункт на година, а през 2019 г. беше покачен максималният осигурител праг. За съжаление през последните 10 години, след въвеждането на плоския данък от 2008 г., нямаме примери за намаление на данъчната тежест у нас. \r\nСметката разпределя данъчното бреме върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта. За работещите българи данъчната тежест е близо 50%, тоест за тях Денят на данъчна свобода идва чак в края на юни.", "date": "2019.05.18", "title": "Отбелязваме Деня на данъчната свобода"}
{"url": "http://www.focus-news.net/news/2019/05/18/2659558/evropeyski-izbori-2019-korneliya-ninova-bsp-borisov-si-kupuva-spokoystvie-za-6-mlrd-lv-a-tvardi-che-nyama-pari-za-zaplati.html", "text": "Борисов е изхарчил еднолично за две години 5.9 млрд лева. С над 190 решения, извън официално приетия бюджет на страната,  с вашите пари, си купува личното политическо оцеляване. Ние всички си плащаме данъци и такси, които правителството увеличи. След това един човек решава как да се разпорежда с нашите пари. И те не стигат до хората. Те отиват за ремонт на ремонтите, в близките фирми до властта, в къщите им за гости, в личния асансьор на Цветанов. Затова искаме справедливост сега. Това каза в Хасково лидерът на БСП Корнелия Нинова, която беше там заедно с кандидатите за евродепутати от \"БСП за България\" Елена Йончева, Цветелина Пенкова и Емил Георгиев, съобщиха от пресцентъра на  партията . Според Корнелия Нинова бедността е големият ни проблем, но той може да бъде решен. \"Драстичното увеличение на доходите е възможно. Не е вярно че няма пари. Преизчисляването на всички пенсии би струвало около милиард , а той изхарчи шест - без отчет за какво. И би било справедливо. Над един милион от нашите родители, баби и дядовци живеят под прага на бедността. Минималната заплата може да бъде 60% от средната или 660 лв., ако се ограничи кражбата на онези 10 млрд., които изтичат годишно в сивата икономика и в корупцията на властта.\", отбеляза още Корнелия Нинова. Тя каза,  че правителството на Борисов е единственото в годините на прехода, в което има девет оставки, седем от които за корупция. \"Корупцията е неговата емблема. Справедливостта е неговата алтернатива. Някои се питат защо да гласувам за БСП? С какво са различни? Преди три години назовах проблема- паралелна държава. Онази, в която официалните институции са параван. Истинските решения се взимат от задкулисието. Подкрепете ни в тази битка срещу паралелната държава.\" - призова председателят на БСП. По думите й БСП  през тези три години нито за миг не е влизала в договорки. \"Предлагаха ни много, отказахме всичко. Понесохме удари, заливаха ни с лъжи, хули, фалшиви новини. Предпочетохме почтеността към вас пред парите и личните облаги. Заедно с вас, хората на България, шест месеца, в над 500 срещи, изработихме план за развитието на страната- Визия за България. Пак заедно можем да го реализираме, но ни е нужна вашата подкрепа- на 26 май, с номер 18 в интегралната бюлетина. Възстановяването на България минава през свалянето на правителството на Борисов . Можем да го направим заедно.\"- заключи лидерът на БСП Корнелия Нинова.", "date": "2019.05.18", "title": "Европейски избори 2019: Корнелия Нинова, БСП: Борисов си купува спокойствие за 6 млрд. лв., а твърди че няма пари за заплати"}
{"url": "http://www.focus-news.net/news/2019/05/18/2659553/anadolu-agency-turtsiya-ne-mozhe-da-bade-izklyuchena-ot-dobiva-na-energiyni-resursi-v-iztochnoto-sredizemnomorie.html", "text": "Турция и кипърските турци не могат да бъдат изключени от енергийното уравнение в Източното Средиземноморие, заяви турският вицепрезидент Фуат Октай, цитиран от  Anadolu Agency . \r\n\"Всички трябва да приемат, че Турция и Северен Кипър не могат да бъдат изключени от енергийното уравнение в региона,\" каза Фуат Октай по време на събитие в Северен Кипър. \r\nОктай подчерта, че сегашното статукво е неустойчиво. Той каза, че дейностите на сондажния кораб „Фатих“ в района на запад от остров Кипър са доказателство за решимостта на Турция по този въпрос. \r\nВицепрезидентът каза, че новият сондажен кораб „Явуз“ ще извършва подобни дейности в Източното Средиземноморие в следващия период. \r\nТурция последователно оспорва едностранното сондиране, извършвано от кипърската гръцка администрация в Източното Средиземноморие, като твърди, че кипърските турци също имат право на ресурсите в района.  Юлиян Марков", "date": "2019.05.18", "title": "Anadolu Agency: Турция не може да бъде изключена от добива на енергийни ресурси в Източното Средиземноморие"}
{"url": "http://www.focus-news.net/news/2019/05/18/2659561/evropeyski-izbori-2019-rumen-gechev-bsp-za-balgariya-bitkata-za-evropa-e-bitka-za-balgariya.html", "text": "Всички промени в България трябва да са съобразени с европейското законодателство и хората го знаят. Икономическото ни развитие и политика също зависят от Европа. Над 60% от търговския ни оборот е свързан с Европейския съюз. Битката за Европа е битка за България.\" Това заяви по БНТ кандидатът за евродепутат от \"БСП за България\" проф. Румен Гечев, съобщиха от пресцентъра на  БСП . По думите му икономическият ръст на Китай може да доведе до там той да се превърне в основен икономически партньор на Стария континент и да измести САЩ. \"Левите от България в европарламента ще искаме да не се следва каквато и да е идеология в икономическите отношения с партньорите, в това число Китай и Русия, а повече прагматизъм\", заяви икономистът. Той се обоснова с твърдението, че Германия следва именно този принцип и увеличава търговския си оборот с Русия с 25% на година, докато ние блокираме сериозни икономически проекти, като Южен поток, съобразявайки се с чужд натиск. \"Трябва да се сложи край на слугинажа на българското правителство.  Премиерът заяви пред Българо-Американската търговска камара, че лично е спрял трите проекта АЕЦ \"Белене\", \"Южен поток\" и \"Бургас-Александруполис\", и добави, че е спрял самолетите от Русия. Румяна Бъчварова каза, че се гордее с премиера, че бил спрял трите \"руски\" проекта. Тези проекти не са руски, те са и български и европейски.  \"Белене\" може да вдигне икономиката ни\", подчерта проф. Румен Гечев. \r\nТежко и горко на една икономика, която разчита на подаяния от чужбина \r\nТой охарактеризира като трагедия факта, че страната ни е зависима от парите, изпращани от работещите ни сънародници в чужбина. \"През 2009 г., преди Борисов да поеме властта годишните инвестиции бяха за 9 милиарда евро годишно, а сега под 1 милиард. Днес преводите от работещите в чужбина към близките им в България са два пъти повече от чуждите инвестиции на година. Ние не можем да мобилизираме вътрешните резерви на България. Тежко и горко на една икономика, която разчита на подаяния от чужбина\", добави още проф. Гечев. \r\nРумен Гечев заяви, че ПЕС оказва сериозен натиск върху десницата в Европа и затова ЕНП е осъзнала, че моделът на развитие на ЕС е сбъркан. \"Европа се раздира от социална поляризация. Тя беше притегателна сила като социална справедливост, докато сега \"жълтите жилетки\" във Франция показват, че либералният модел е грешен\", добави професорът. Според него в Европа е нужна реиндустриализация и инвестиции, чрез публично-частно партньорство. Той беше категоричен, че е нужна реформа в данъчната система, бюджетните приходи на ЕС и промяна на разпределение на БВП, за да се намали разликата между бедни и богати и да се засили средната класа, която е в ерозия през последните години.", "date": "2019.05.18", "title": "Европейски избори 2019: Румен Гечев, \"БСП за България\": Битката за Европа е битка за България"}
{"url": "http://www.focus-news.net/news/2019/05/18/2659560/evropeyski-izbori-2019-eva-maydel-gerb-investitsiite-v-obrazovanie-v-dimitrovgrad-sa-nay-otgovornata-politika-na-mestnata-vlast.html", "text": "Инвестициите от над 6 милиона лева в образование в Димитровград са най-отговорната и далновидна политика, която местната власт, в лицето на кмета Иво Димов, могат да реализират. Усилията за подобряване на образованието допълват активната политика за привличане на инвестиции, която след довършването на магистрала „Марица” доведе до повишаване на стандарта на живот в региона. Това заяви кандидатът за евродепутат от ГЕРБ Ева Майдел по време на посещението си и срещи с граждани в Димитровград, съобщиха от пресцентъра на  партията . \r\n„Комбинацията от работа в екип, активни и предприемчиви граждани и компетентна местна власт е ключът към модерното развитие на регионите ни. Димитровград е точно такъв пример. Важно е, че тук се разкриват и работни места за висококвалифицирани хора, което прави местният бизнес по-ефективен и конкурентен на световно ниво.“ Това допълни Ева Майдел, която има информационен офис в област Хасково.  \r\nКато част от посещението си в Димитровград, Ева Майдел се срещна с ръководството и колектива на ПМГ „Иван Вазов“. „Европа се усеща от всеки ъгъл и човек във Вашето училище. Създавате активни и мислещи млади граждани, с отношение към обществените проблеми и конкретни идеи как да живеем по-добре. Това е гаранция за развитието на здраво и успяващо общество“, заяви Ева Майдел по време на разговор с преподавателите в елитната гимназия. В срещите участваха народният представител от ГЕРБ Евгения Ангелова и кметът на Димитровград Иво Димов. „Образованието е основен приоритет на правителството на ГЕРБ и изпълнението му вече дава видими положителни резултати. Вие сами го усещате и по заплатите си, и по инвестициите в учебната инфраструктура, и по възможността всяко дете да получи максимално добро и перспективно образование”, каза Евгения Ангелова. Кметът Иво Димов посочи, че Ева Майдел е един от най-емблематичните евродепутати. „Благодарение на нейната активна работа в региона десетки ученици и учители познават работата на ЕС, а чрез създадената от нея програма Образование България 2030 се създават съвременни умения на учениците и се осигурява подкрепа за учителите и директорите”, обясни градоначалникът.", "date": "2019.05.18", "title": "Европейски избори 2019: Ева Майдел, ГЕРБ: Инвестициите в образование в Димитровград са най-отговорната политика на местната власт"}
{"url": "http://www.focus-news.net/news/2019/05/18/2659562/knyaz-nikita-d-lobanov-rostovski-shte-napravi-darenie-na-natsionalniya-istoricheski-muzey.html", "text": "Княз Никита Д. Лобанов-Ростовски ще направи дарение на Националния исторически музей. Събитието ще се състои на 19 май от 11.15 часа в Националния исторически музей в „Бояна“, съобщиха  организаторите . Княз Никита Д. Лобанов-Ростовски е потомък на човека, който подписва мирния договор между Турция и Русия. Княз Алексей Борисович Лобанов Ростовски, който като опитен дипломат включва три пункта от Санстефанския договор, който факт дава възможност 6 месеца по-късно за създаване на независимо Княжество България и първата българска Конституция. В този смисъл, държавата ни е такава, каквато е, благодарение на хитростта на този дипломат и на този договор.", "date": "2019.05.18", "title": "Княз Никита Д. Лобанов-Ростовски ще направи дарение на Националния исторически музей"}
{"url": "http://www.focus-news.net/news/2019/05/18/2659556/", "text": "Промени от персонален порядък в управляващата коалиция не могат да се отразят на стабилността й. Това каза в интервю за седмичното обзорно публицистично предаване „Метроном“ на  Радио „Фокус“  политологът доц. Татяна Буруджиева във връзка с поредната оставка в правителството на премиера Борисов. Според политолога риск от разпад и вътрешни противоречия за управляващата коалиция не съществува.  „Това е една коалиция, която се формира, за да може да осъществи властта и от тази гледна точка промени в нея от персонален порядък не могат да се отразят на стабилността и на факта, че коалицията ще продължи да съществува. Лидерът на основната политическа партия ГЕРБ ясно заяви, че нямат намерение да се отказват от властта, а ще продължат да чистят редовете си от хора, които не са спазват правилата“, коментира политологът. По думите й хората очакват повече от оставки, очакват и наказания. „Фактът, че подобни действия започнаха още преди предизборната кампания, отдалечено от времето на изборите, показва, че мина пикът на разплащането за цената на подобни действия. Струва ми се, че към датата на изборите няма да има тежко отражение“, каза още тя. Татяна Буруджиева допълни, че оставката на земеделския министър Румен Порожанов е свързана не толкова с моралното измерение на корупцията в политиката, колкото с нейното фактическо измерение – повдигнатите обвинения. „Поводът, по който се подаде оставката, не може да доведе до ущърб на нито една политическа сила. Гражданите винаги ще оценят рано или късно по достойнство факта, че се махат политици от позиция, от която може да нарушават обществения интерес и да разполагат неправомерно с парите на гражданите. Фактът, че в българското общество недоверието към политиците се задълбочава,  бърз положителен ефект не може да се търси, но във всеки случай не е загуба, което също е полезно по време на избори“, добави Татяна Буруджиева. \r\nРосица АНГЕЛОВА", "date": "2019.05.18", "title": "Европейски избори 2019: Доц. Татяна Буруджиева, политолог: Промени от персонален порядък в управляващата коалиция не могат да се отразят на стабилността й"}
{"url": "http://www.focus-news.net/news/2019/05/18/2659548/plamen-slavov-arheologicheski-muzey-veliki-preslav-po-povod-mezhdunarodniya-den-na-muzeynoto-delo-shte-otkriem-izlozhba-s-parvoto-otkrito-sakrovishte-v-preslav.html", "text": "По повод Международния ден на музейното дело ще открием изложба с първото открито съкровище в Преслав. Това каза в интервю за  Агенция „Фокус“   Пламен Славов, директор на археологически музей „Велики Преслав“ по повод 18 май – Международен ден на музейното дело. Той отбеляза, че музеят ежегодно се старае да разнообразява и надгражда културната си програма си. „Преди броени дни приключи и първият събор на средновековното културно наследство, което се проведе в Преслав. Беше посетено от хиляди туристи и получи доста широк обществен отзвук“, посочи той. Пламен Славов уточни, че по повод Международния ден на Музейното слово археологическият музей Преслав ще представи изложба. „Тази година ще я съчетаем конкретно с Преслав, с едно съкровище. Първото съкровище открито в Преслав, наречено „малко“. То се намира във фонда на Националния исторически музей и те ни го предоставиха за лятото. От 18.00 часа всички посетители ще има възможност да го видят“, допълни той. „Кампанията ще продължи до началото на септември. Това съкровище не е показвано досега в Преслав. До този момент единствено е било експонирано в Националния исторически музей“, поясни директорът на музея.  \r\nСпоред него има голям интерес към музея от младите археолози и историци. „Ежегодно идват студенти от Велико Търново на посещения, за да се запознаят на място. Също така между отделните археологически проучвания много често участват и студенти. Тези, които имат интерес към археологията, няма как Преслав да не ги вълнува“, допълни още Пламен Славов.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.05.18", "title": "Пламен Славов, археологически музей „Велики Преслав“: По повод Международния ден на музейното дело ще открием изложба с първото открито съкровище в Преслав"}
{"url": "http://www.focus-news.net/news/2019/05/18/2659564/veliko-tarnovo-futbolniyat-otbor-na-stopanska-akademiya-d-a-tsenov-svishtov-poluchi-otlichie-na-natsionalniya-universitetski-shampionat.html", "text": "Дългогодишните успешни футболни традиции на представителния отбор на Стопанска академия „Д. А. Ценов” – Свищов бяха категорично затвърдени в завършилия Национален университетски шампионат по футбол – 2018/2019 г., организиран и провеждан от АУС „Академик” и Аматьорската футболна лига (АФЛ) към Българския футболен съюз (БФС). Това съобщиха от  висшето учебно заведение . В шампионата участваха 18 представителни отбора на висши училища от страната, разпределени в три регионални групи. Студентският футболен отбор на Стопанска академия завърши участието си в пролетния полусезон в група „Север” с три убедителни победи. Тимът, воден от старши преподавател д-р Асен Атанасов, гостува на Технически университет Варна и Русенски университет „Ангел Кънчев”, и посрещна на свой терен Шуменски университет „Константин Преславски”. В първото гостуване отборът на Стопанска академия надигра убедително варненския тим с 4:0, а в домакинската среща победи с 3:0 гостите от Шуменския университет. Последният мач, в който се решаваше първото място в група „Север”, се игра на стадиона на спортния комплекс на Русенския университет,  където гостите от Свищов завоюваха третата си победа за пролетния полусезон с резултат 1:3. \r\nПървото място на свищовските студенти в групата им даде правото да играят директно на ¼ финали, където жребият им отреди за съперник финалиста от последните два университетски шампионата –  представителният футболен отбор на Югозападен университет Благоевград. Футболният двубой се състоя в град Правец, където след много динамична, оспорвана и качествена игра, резултатът в редовното време на мача бе 2:2, като отборът на Стопанска академия „Д. А. Ценов” – Свищов на два пъти повежда в резултата с голове на Кирил Фидин и Петър Петров. Последва изпълнение на наказателни удари. Вратарят на свищовския отбор – Виктор Владимиров, направи блестящо спасяване, а неговите съотборници бяха безпогрешни при ударите от бялата точка, с което подпечатаха победата с 7:6 (след дузпи) и участието си във финалната четворка на Националния футболен шампионат.  \r\nФиналните двубои се изиграха в рамките на Национална Универсиада Варна 2019 г., и по волята на жребия, отборът на Стопанска академия „Д. А. Ценов” – Свищов се срещна с Минно-геоложки университет (София). След равностойна игра и достойно представяне свищовският тим отстъпи с 0:3 и се класира на трето място в Националния университетски шампионат по футбол. \r\nМеждувременно, в гр. София се проведе и финалната фаза от шампионата по футзал, като отборът на Стопанска академия „Д. А. Ценов” – Свищов завърши на почетното четвърто място. Съдействие и подкрепа при организацията за участието във футболните шампионати оказа Студентски съвет при Стопанска академия „Д. А. Ценов” – Свищов. \r\nЗаслугата за постигнатите резултати е на целия отбор в състав: Виктор Владимиров; Кирил Фидин; Светослав Кръстев; Цветелин Иванов; Ивайло Райчев; Виктор Иванов; Стефан Иванов; Петър Петров; Йордан Йорданов; Мартин Колев; Велислав Денчев; Октай Адем; Георги Бислимов; Ивайло Александров; Лука Луканов; Ивайло Дангуров; Роберт Росинов; Пламен Иванов; Милен Иванов.", "date": "2019.05.18", "title": "Велико Търново: Футболният отбор на Стопанска академия „Д. А. Ценов” – Свищов получи отличие на Националния университетски шампионат"}
{"url": "http://www.focus-news.net/news/2019/05/18/2659565/evropeyski-izbori-2019-d-r-daniela-daritkova-v-sliven-kogato-govorim-za-reforma-v-zdraveopazvaneto-tryabva-da-tarsim-maksimalen-konsensus.html", "text": "Народното събрание удължи с четири години срока за получаване на специалност „Обща медицина“ за общопрактикуващи лекари. Причината за това е, че 658 практики за индивидуална първична медицинска помощ и около 103 лекари в групови практики не са успели да придобият тази специалност. Това каза по време на среща с лекарското съсловие в Сливен председателят на Парламентарната група на ГЕРБ и председател на Комисията по здравеопазване в НС д-р Даниела Дариткова, съобщиха от  пресцентъра на партията.  „Важно е да осигурим достъп на пациентите до първична помощ. По-голямата част от тези лекари имат дългогодишен стаж и се ползват с доверието на пациентите си. Това ни даде основание да удължим срока. В последните години имаме дефицит на общопрактикуващи лекари. И това е огромен проблем на здравната ни система“, обясни д-р Дариткова. Според председателя на здравната комисия трябва се търсят гъвкави възможности за специализация на общопрактикуващите лекари. „Това е необходимо, защото в момента програмата изисква присъствие в базата за обучение за определен период от време. Затова, ако не се постигне възможност за дистанционно обучение, отново ще имаме затруднение. Убедена съм, че ако имаха възможност за придобиване на специалност, повечето колеги ще решат да се обучават“, каза още д-р Дариткова. \r\nС гласуваните днес промени в Закона за лечебните заведения се даде възможност приходите от наеми да се използват от лечебните заведения с общинско и държавно участие. Стартиралите преговори за нови цени на клиничните пътеки в областта на педиатрията, майчиното здраве и пулмологията ще доведат до по-добра грижа за пациентите и по-добро състояние на лечебните заведения. \r\nВ следващите две години се очаква да приключи проектът за модернизацията на спешната помощ. Стартирала е процедурата за закупуване на линейки, предстои да започнат процедурите за строителство, ремонт и оборудване с техника на центровете. \r\nРаботи се и по проекта за електронно здравеопазване. Дейностите са на различни етапи на изпълнение, заради обществените поръчки има забавяне, но очакванията на д-р Дариткова са този проект да приключи до края на мандата на правителството през 2021 година. „Когато говорим за реформа в здравеопазването трябва да търсим максимален консенсус и да се избягва политизиране и употреба с политически цели, защото това не води до устойчиви промени в сектор „Здравеопазване“. Важно е да има диалог между всички заинтересовани страни в сектора, за да се постигне съгласие.  \r\nПродължава и разговорът за усъвършенстване на здравноосигурителния модел в страната“, каза още председателят на здравната комисия. \r\nНа срещата с лекарите присъстваха още народният представител от ГЕРБ Мария Белова, кандидатът за евродепутат от ГЕРБ/ЕНП Камен Костов и общинският съветник д-р Димитър Павлов.", "date": "2019.05.18", "title": "Европейски избори 2019: Д-р Даниела Дариткова в Сливен: Когато говорим за реформа в здравеопазването, трябва да търсим максимален консенсус"}
{"url": "http://www.focus-news.net/news/2019/05/18/2659563/emsc-registrirano-e-zemetresenie-s-magnitud-46-v-yuzhen-iran.html", "text": "Регистрирано е земетресение с магнитуд 4.6 в Южен Иран, показва справка на страницата на  Европейския средиземноморски сеизмологичен център . Трусът е станал в 12:18 часа местно време (10:48 часа българско време)  на 51 километра западно от град Шираз с дълбочина 15 километра. Трусът е усетен силно в градовете в района на епицентъра. За сега не се привеждат информации за пострадали хора или нанесени материални щети.  Юлиян Марков", "date": "2019.05.18", "title": "EMSC: Регистрирано е земетресение с магнитуд 4.6 в Южен Иран"}
{"url": "http://www.focus-news.net/news/2019/05/18/2659567/burgas-kmetat-dimitar-nikolov-i-poslanik-dzhang-dzhingyu-otkriha-festivala-dni-na-yuzhna-koreya.html", "text": "Културата е най-добрият мост за приятелство. Това заяви кметът Димитър Николов по време на откриването на фестивалa „Дни на Южна Корея в Бургас“. Зрелищни демонстрации и хитов k-pop впечатлиха публиката в първия фестивален ден. Това съобщиха от пресцентъра на  Община Бургас . Градоначалникът и посланикът на Южна Корея Н. Пр. Джънг Джингю приветстваха десетките почитатели на южнокорейската култура и традиции, които изпълниха площада пред Пантеона и съседните алеи. Кметът Николов и посланик Джингю наградиха и поздравиха победителите  в конкурсаза рисунка „Корея – моето вдъхновение“. Екзотика и колорит  донесе представянето на корейскиятфолклорен ансамбъл „Со Йънг Самулнори“, който ще участва и във втория фестивален ден. Истински фурор  и бурни възгласи предизвика  изпълнението на момчешката българска к-поп група „Toхiс“. Момчетата от бандата дълго след участитето си се снимаха с фенове. Много адреналин и силни емоции предизвика и  демонстрацията на демонстративния отбор на Българска Федерация по Таекуондо – WT с треньор Стамен Захариев.", "date": "2019.05.18", "title": "Бургас: Кметът Димитър Николов и посланик Джънг Джингю откриха фестивала „Дни на Южна Корея“"}
{"url": "http://www.focus-news.net/news/2019/05/18/2659538/glavniyat-sekretar-na-mvr-ivaylo-ivanov-otkrito-e-orazhie-v-edin-ot-pretarsvanite-perimetri-v-kostenets.html", "text": "Открито е оръжие в един от претърсваните периметри в Костенец. Това каза главният секретар на МВР гл. комисар Ивайло Иванов по време на брифинг във връзка с убийството в Костенец, предаде репортер на  Агенция „Фокус“ . „Продължава издирването. За съжаление към този етап няма резултат. Продължи снощи до късно, от сутринта възстановката е същата“, обясни Иванов. „Единственото ново, което мога да кажа до този момент е, че в един претърсван периметър е открито оръжие. В момента се извършва оглед на място“, изтъкна той. По думите му оръжието отговаря по вид и калибър на това, с което е извършено едно от убийствата. „Ще бъдат назначени експертизи, има ли връзка или е друго“, заяви той.  „След наш анализ, бяха разделени периметри. В един от тях то е открито“, допълни главният секретар на МВР. Той добави, че за днес няма изпратени сигнали към полицията за местоположението на заподозрения в убийствата Стоян Зайков. „Снощи до късно имаше, всички са потвърдени. До този момент нямаме никакви потвърждения. Продължаваме. Както виждате, вече има някакви резултати“, добави той. Главният секретар отбеляза, че повече може да се каже, след като излязат назначените експертизи на оръжието.", "date": "2019.05.18", "title": "Главният секретар на МВР Ивайло Иванов: Открито е оръжие в един от претърсваните периметри в Костенец"}
{"url": "http://www.focus-news.net/news/2019/05/18/2659566/tass-boris-dzhonsan-e-absolyuten-lider-v-borbata-za-premierskiya-post-vav-velikobritaniya.html", "text": "Бившият външен министър на Обединеното кралство Борис Джонсън е основният претендент за поста британски премиер след евентуалната оставката на сегашния ръководител на правителството Тереза Мей, пише британският вестник The Times, цитиран от  TACC .  \r\nВестникът публикува резултатите от проучване сред членовете на управляващата британска Консервативна партия, проведено от социологическата служба YouGov. \r\nСпоред данните от изследването бившият външен министър е подкрепен от 39% от участниците в изследването. Доминик Рааб, бивш министър за Брекзит, е на второ място по популярност с голяма разлика от Джонсън. Според проучването, симпатиите на консерваторите също ще бъдат на страната на Джонсън в съотношение от 59% до 41%. \r\nНа трето място са министърът на околната среда, храните и земеделието Майкъл Гоув и вътрешният министър Саджид Джавид, с подкрепата на 9% от анкетираните.  \r\nБившият шеф на британското външно министерство и бивш кмет на Лондон Борис Джонсън заяви в четвъртък, че възнамерява да участва в борбата за поста на лидер на Британската консервативна партия, а оттам и за премиер на страната, когато Тереза Мей напусне тези длъжности. \r\nСегашният британски премиер каза по-рано, че ще подаде оставка веднага след като парламентът приеме проекта за споразумение с ЕС за Брекзит, но не посочи какъв ще бъде бъдещият й план, ако сделката не премине през парламента. Греъм Брейди, ръководител на Комитета на Консервативната партия „1922 г.“, обединяващ обикновени парламентаристи от Тори, заяви в писмено изявление, че датите за напускане на ръководителя на британското правителство и за избор на нов лидер на Консервативната партия ще бъдат определени в началото на юни след парламентарния вот по проекта за споразумение за Брекзит.  Юлиян Марков", "date": "2019.05.18", "title": "ТАСС: Борис Джонсън е абсолютен лидер в борбата за премиерския пост във Великобритания"}
{"url": "http://www.focus-news.net/news/2019/05/18/2659568/evropeyski-izbori-2019-kandidatat-za-evrodeputat-ot-gerb-lilyana-pavlova-shumen-se-prevrashta-v-industrialnoto-sartse-na-severoiztochna-balgariya.html", "text": "Шумен се превръща в индустриалното сърце на Североизточна България“, каза кандидатът за евродепутат от ГЕРБ Лиляна Павлова в областния град, допълвайки че за последните три години в шуменския край са се открили 20 нови предприятия. Това съобщиха от пресцентъра на  партията \r\nПавлова посети три водещи фирми, работещи в областта на алуминиевото производство и заяви, че стабилното устойчиво икономическо развитие е възможно само когато има индустрия с висока добавена стойност, а формулата за това включва усилията на предприемачите и подкрепа от институциите на европейско и национално ниво. Тя припомни, че благодарение на членството на България в ЕС от 12 години достъпът до единния пазар на ЕС дава възможност на индустрията да реализира успешно своята продукция. Тя допълни, че между 2002 и 2017 г. износът за ЕС на произведени в България стоки е нараснал повече от 5 пъти – от 3,7 млрд. до 19 млрд. евро.  \r\n„Ще продължаваме да създаваме условия за развитието на българската индустрия, намаляване на административната тежест за бизнеса и гражданите, така че да има увеличаване на доходите и перспективи за развитие на младите хора в нашата родина“, завърши Павлова. \r\nПо-късно в град Каспичан Лиляна Павлова се срещна с над 300 жители, членове и симпатизанти на ПП ГЕРБ, където заяви, че тяхната подкрепа е важна както в добри, така и в трудни моменти. „На 26 май да гласуваме разумно с №12 в бюлетината, за да изпратим компетентни кандидати, които ще имат и подкрепата на политическите семейства в Европейския парламент, а ГЕРБ е част от най-голямата група - тази на Европейската народна партия“, каза тя.  \r\nПавлова отбеляза, че опонентите на ГЕРБ предлагат само популистки предизборни „кукички“, а като кандидати за Европейския парламент са включени хора, които са довели държавата до фалит през 90-те години. \r\n„Листата на ГЕРБ включва богата палитра от експерти, което гарантира, че българският интерес във всяка сфера ще бъде защитен“ завърши тя.", "date": "2019.05.18", "title": "Европейски избори 2019: Кандидатът за евродепутат от ГЕРБ Лиляна Павлова: Шумен се превръща в индустриалното сърце на Североизточна България"}
{"url": "http://www.focus-news.net/news/2019/05/18/2659569/blagoevgrad-denyat-na-balgarskiya-sport-i-profesionalen-praznik-na-raboteshtite-v-tazi-sfera-be-otbelyazan-v-bansko-s-reditsa-proyavi.html", "text": "17 май – Денят на българския спорт и професионален празник на работещите в тази сфера, бе отбелязан в Банско с редица прояви, в които се включиха спортни деятели, спортисти, ученици и много граждани. Това съобщиха от пресцентъра на  Община Банско . Празникът започна в Градския Парк и бе открит от кмета на Общината Георги Икономов, който веднага се включи във всички състезания. След детския крос по алеите на парка, празникът продължи със Спортотека и детски състезания. Денят приключи със специална церемония, на която кметът Икономов награди изтъкнати спортисти, спортни клубове и спорни деятели. Градоначалникът връчи голямата награда „Почетен знак на Кмета“ на Катрин Гемкова – европейски шампион по Таекуон-до. За заслуги към спорта и високото спортно майсторство, отличия получиха и следните спортисти, отбори, школи, спортни деятели и клубове: \r\n– Никола Калистрин СК „АлПирин” ски алпинизъм; \r\n– Даниела Кадева СК „Банско” – биатлон; \r\n– Благой Тодев СК „Банско” – биатлон; \r\n– Тодор Малчов СК „Банско”- ски бягане; \r\n– Даниел Валеюв – СК „ХОУК” – таекуондо; \r\n– Бояна Радева СК „Юлен”- алпийски ски; \r\n– Иван Главчев СК „Юлен”; \r\n– Юлия Златкова СК „Юлен”; \r\n– ДЮШ - ФК „Банско”; \r\n-Спортен клуб на ветераните; \r\n– Георги Кавръков; \r\n– Николай Кехайов; \r\n– Георги Джолев – за дългогодишна и успешна треньорска дейност; \r\n– Христо Воденичаров – 30 години първия банскалия на олимпиада; \r\n– Костадин Трендафилов основател на СК „Добринище”; \r\n– Ангел Чакъров; \r\n– Иван Везьов – спейшълолимпикс; \r\n– Ски клуб Банско – алпийски дисциплини; \r\n– СК „АлПирин”ски; \r\n– СК „Добринище”; \r\n- Женски футболен отбор „Електрон”. \r\nОще един ден, наситен от събития в Банско – първият български град, обявен за Европейски град на спорта.", "date": "2019.05.18", "title": "Благоевград: Денят на българския спорт и професионален празник на работещите в тази сфера бе отбелязан в Банско с редица прояви"}
{"url": "http://www.focus-news.net/news/2019/05/18/2659571/", "text": "Надпреварата е оспорвана и до голяма степен резултатите от изборите ще се формират от избирателната активност. Това каза в интервю за седмичното обзорно публицистично предаване „Метроном“ на  Радио „Фокус“  политологът доц. Татяна Буруджиева. „Последните дни ще има хора, които решават на принципа на силата и победата. Има хора, които биха се присъединили и подпомогнали една политическа сила да спечели победата. Изравнените шансове и това догонващо развитие, което показват социолозите, има друг мотивиращ ефект - привържениците на една или друга политическа партия силно се втърдяват да не би да не загубят. Тези данни работят в посока на партиите, които в момента спорят. Оспорвана е надпреварата и големите разлики биха демотивирали, близкото положение на политическите сили и близките възможности до прага да се прескочи бариерата са по-скоро мотивиращи, отколкото демотивиращи“, обясни политологът. Буруджиева отбеляза и тенденция, свързана с намаляване на заявената активност за гласуване в деня на изборите, която е била по-висока месец преди кампанията. „Колебаещите се увеличават, тези, които твърдо са решили да не гласуват, са около 30%. Но вместо да се увеличават желаещите да гласуват, се увеличава процентът на колебаещите се. Този факт вече говори, че партиите по -скоро няма да имат периферия към датата на изборите и основният резултат ще се реши от твърдо мотивираните да гласуват“, допълни Буруджиева. Според нея ако се има предвид твърдите ядра на партиите, които участват на изборите, при ниска избирателна активност най-малко губят тези партии, които поддържат по-стабилни и по-големи като обем твърди ядра – ГЕРБ и ДПС. Останалите партии, които разчитат за победата на вълна на недоволство, като БСП,  на тях им е крайно необходима широка периферия. Подобна е ситуацията и с останалите партии и коалиции, които участват в изборите, които имат крайна необходимост от повишена активност. По думите на Татяна Буруджиева крайният резултат в голяма степен ще се реши от това колко избиратели ще отидат до урните, както и от това дали в последната седмица някоя от партиите няма да направи грешка в собствената си кампания. Според политологът кампанията може да активизира по-благоприятни или по-неблагоприятни тенденции, вече натрупани в избирателите. „Лошо е, когато активираш негативни избирателни тенденции в твърдите ядра и когато не успяваш да мотивираш периферията да гласува. Някои от партиите се справят със задачите с твърдите ядра, но нито една сериозно с голямата периферия“, заяви до. Татяна Буруджиева. \r\nРосица АНГЕЛОВА", "date": "2019.05.18", "title": "Европейски избори 2019: Доц. Татяна Буруджиева, политолог: Надпреварата е оспорвана и до голяма степен резултатите от изборите ще се формират от избирателната активност"}
{"url": "http://www.focus-news.net/news/2019/05/18/2659572/sport-dzhokovich-nadvi-del-potro-sled-poveche-ot-tri-chasa-na-korta.html", "text": "Световният №1 Новак Джокович се класира за полуфиналите на \"Мастърс\" турнира в Рим след трудна победа над Хуан Мартин дел Потро. Сърбинът направи пълен обрат, като спаси и два мачбола за крайния успех с 4:6, 7:6(6), 6:4 след малко над 3 часа игра. \r\nЗа място на финалите Джокович ще излезе срещу друг аржентинец - Диего Шварцман, който се наложи категорично с 6:4, 6:2 над Кей Нишикори.  \r\nВ другия полуфинал играят Рафаел Надал и Стефанос Циципас.", "date": "2019.05.18", "title": "Спорт: Джокович надви Дел Потро след повече от три часа на корта"}
{"url": "http://www.focus-news.net/news/2019/05/18/2659540/glavniyat-sekretar-na-mvr-ivaylo-ivanov-nyama-danni-stoyan-zaykov-da-e-napusnal-stranata-toy-e-v-rayona.html", "text": "Няма данни Стоян Зайков да е напуснал страната, предполагаме, че е в района. Това каза главният секретар на МВР гл. комисар Ивайло Иванов по време на брифинг във връзка с убийството в Костенец, предаде репортер на  Агенция „Фокус“ . „Няма данни, че лицето е напуснало в България, предполагаме, че е в района. Не е на друго място, а в района“, заяви той. “Напълно е възможно е да се укрива. Назад във времето в минали периоди се е укривал с месеци. Бил е изолиран. Той е способен да оцелява сам. Може да няма помагачи. Това са основните данни, които сме извели като изводи, след направения анализ на събраните доказателства“, добави главният секретар на МВР. „Продължаваме да извършваме издирвания. Смятаме, че е тук в района. Заради това сме тук, освен да гарантираме сигурността на гражданите да са спокойни, ние трябва да стигнем до него и този човек да бъде задържан“, заяви той. Ивайло Иванов уточни, че в хода на разследването се използват всички налични ресурси. „Термокамерите са включени още от първия ден на операцията, хеликоптер използваме при необходимост, когато трябва да претърсим даден район. Целият ресурс на МВР е ангажиран“, добави Ивайло Иванов. Той поясни, че няма данни заподозреният в убийствата да е потърсил съдействиe или да се е свързал с роднини.", "date": "2019.05.18", "title": "Главният секретар на МВР Ивайло Иванов: Няма данни Стоян Зайков да е напуснал страната, той е в района"}
{"url": "http://www.focus-news.net/news/2019/05/18/2659574/evropeyski-izbori-2019-asim-ademov-es-ima-doverie-na-premiera-borisov-i-gerb-i-rekordniyat-evropeyski-byudzhet-za-balgariya-go-dokazva.html", "text": "Не сме тук, за да ви лъжем, а да кажем какво реално сме направили и какво предстои да направим. Кандидатите на ГЕРБ за евродепутати са най-знаещите и най-подготвените и сме го доказали с работата си. Това каза кандидатът на ГЕРБ за евродепутат Асим Адемов пред жители на селата Подайва, Самуил и Раковски, съобщиха от  пресцентъра на партията . На срещите с хората от област Разград той беше придружаван от депутата от ГЕРБ Десислава Атанасова и от областния ръководител на ГЕРБ и кмет на Разград д-р Валентин Василев. \r\n„Важно е да гласуваме на тези избори, защото ние сме част от европейското семейство. Благодарение на членството си в ЕС пътуваме и търгуваме свободно в Европа, а страната ни получава повече средства, отколкото дава с цел изравняване на стандартите на живот на страните-членки”, посочи Адемов. \r\n„Европа има доверие на правителството на Борисов и ГЕРБ. Доказателство за това е рекордният европейски бюджет за България за периода 2021 – 2027 г.”, поясни Адемов.  \r\n„За тези 12 години постигнахме немалко резултати и те са видими. Продължаваме да работим и да обещаваме да изпълним онова, което е реалистично. Лесно е даваш гръмки обещания – но как после ще погледнеш хората в очите след като си ги излъгал. Нека нашите политически опоненти се замислят над това“, коментира в заключение кандидатът за евродепутат.", "date": "2019.05.18", "title": "Европейски избори 2019: Асим Адемов: ЕС има доверие на премиера Борисов и ГЕРБ и рекордният европейски бюджет за България го доказва"}
{"url": "http://www.focus-news.net/news/2019/05/18/2659573/veliko-tarnovo-15-padnali-darveta-vsledstvie-na-silniya-vyatar-i-prolivniya-dazhd-sa-otstranyavali-pozharnikarite-v-selo-morava.html", "text": "15 паднали дървета вследствие на силния вятър и проливния дъжд са отстранявали пожарникарите в село Морава, община Свищов. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико. Сигнал за нанесени щети на ул. „Георги Димитров” в следствие на природната стихия е получен малко след 07.00 часа вчера. На място са запратени екип на Районната служба в Свищов с един противопожарен автомобил и трима пожарникари, Сектор „СОД” с един спасителен автомобил и трима спасители, Районната служба във Велико Търново с един АМС и един пожарникар, служители от община Свищов и служители от Кризисния център в село Овча могила. Екипите са отстранили дърветата. \r\nНадежда КРЪСТЕВА", "date": "2019.05.18", "title": "Велико Търново: 15 паднали дървета вследствие на силния вятър и проливния дъжд са отстранявали пожарникарите в село Морава"}
{"url": "http://www.focus-news.net/news/2019/05/18/2659575/evropeyski-izbori-2019-valeri-zhablyanov-bsp-za-balgariya-prevrashtaneto-na-balgarskata-ikonomika-v-konkurentosposobna-shte-zadarzhi-horata-v-stranata.html", "text": "Превръщането на българската икономика в конкурентоспособна по отношение заплащането на труда ще спре разрушителния поток навън на най-работоспособната част от населението. Това каза за седмичното обзорно предаване „Метроном“ на  Радио „Фокус“  кандидатът за евродепутат от листата на „БСП  за България“ Валери Жаблянов. Според него обща политика по доходите в ЕС е неизбежна. Това е изходът от сегашното състояние, което принуждава голяма част от работниците от Източна Европа и България да отиват да работят в развитите икономики за по-високи заплати и по-голяма трудова сигурност, обясни Жаблянов. По думите му приватизацията в България преди 15-20 години, разрушила промишления потенциал на страната, е в основата на проблемната ситуация днес. Заплатите и работните места са основните теми, които вълнуват българите, добави той. БСП може да промени икономическата ситуация в страната с програмата на социалистите за Европа, обясни кандидатът да евродепутат. “България вече е интегрирана част от европейския и капиталов, и трудов пазар. Разчитаме на европейски инвестиции, на инвестиции от европейските държави. Огромно е значението на фондовете – кохезионния, за земеделието в нашия икономически живот. Социалистите от БСП трябва и ще следват политиката на Европейската партия на социалистите, на нашите колеги и другари от социалистическите и социалдемократическите партии, които имат сериозна програма за една друга Европа. Така че промяната във функционирането на ЕС ще доведе и до промяна в България. Най-малкото ще създаде предпоставки за промяна на България. Разбира се необходимо е това да стане в съзвучие с политически и други промени у нас. Най-голямото предимство на БСП пред останалите кандидати за евродепутати е и нашата платформа, и виждането ни за ЕС като една общност от равномерно развиващи се държави-членки, виждането ни за това че гражданите на Европа трябва да имат висока степен на социална и трудова сигурност. Виждането ни за това, че Европа не може да се движи на три, четири или пет скорости. Трябва да се запази принципът на солидарността, трябва да се запази и да се възроди работническата солидарност в Европа. Защото всички виждаме какво се получава с такива явления като дъпминг на цените на трудовия пазар, на заплатите, реакция на френските синдикати, плана „Макрон“, опити за регулация и налагане през европейските институции на национални интереси. Всичко това не е приемливо. Социалистите ще отстояват друга политика“, обясни Валери Жаблянов. Той определи кампанията за евроизборите като противоречива. БСП се опитва да привлече вниманието с това, което става в страната, уточни той. Според него случващото се в Съюза пряко влияе върху страната ни, а това, което става у нас не остава незабелязано от европейските институции. Има припокриване на темите, което не трябва да се бърка с популизъм, добави кандидатът за евродепутат от листата на „БСП  за България“.  \r\nРосица АНГЕЛОВА", "date": "2019.05.18", "title": "Европейски избори 2019: Валери Жаблянов, „БСП  за България“: Превръщането на българската икономика в конкурентоспособна ще задържи хората в страната"}
{"url": "http://www.focus-news.net/news/2019/05/18/2659577/evropeyski-izbori-2019-sergey-stanishev-bsp-sotsialistite-v-ep-nastoyavat-dablinskoto-sporazumenie-za-migrantite-de-se-promeni-i-da-se-svali-tezhestta-ot-granichnite-darzhavi.html", "text": "Няма реална опасност от мигрантско наводняване в страната. Това каза президентът на ПЕС и кандидат за член на Европейския парламент Сергей Станишев от \"БСП за България\" в предаването „Седмицата“ по  Дарик радио .  Лидерът на ПЕС коментира темата за приемането на мигранти в държавите-членки на ЕС, определени като квоти от Съюза. „България трябва да промени Дъблинското споразумение, което действа сега. Според това споразумение, всеки бежанец, мигрант, влезнал на територията на ЕС, за него носи отговорност първата държава на влизане. Това е несправедливо. Социалистите в ЕП настояват този регламент да бъде променен и да се свали тежестта от граничните държави, да има солидарност с останалите“, заяви Станишев.  \r\n„Няма опасност от наводняване от мигранти“, заяви той. „Нали знаете, че всички, които влизат тук, искат да заминат за Италия, Германия, Швеция. Няма такава реална опасност“, допълни той. „Това означава по-малко рискове за България, от колкото сега. Всяка държава, която изпадне в затруднение, в каквото България е изпадала, спомнете си 2014 г., трябва да получи помощ от останалите“, добави Сергей Станишев. Според него никой не може да ни наложи квоти. „Аз съм за това да се промени Дъблинският регламент, който в момента задължава България, всеки мигрант минал първо през нея, стигал да Германия, да може да бъде върнат у нас. Това е много по-страшно. Това са фактически действащи квоти“. „Добрата промяна е всяка държава да получи помощ при голям приток на мигранти“, добави той.  \r\nКандидатът за евродепутат допълни, че България трябва да влезе в Шенген. „По моя инициатива през декември се прие опреснена след 8 години позицията на ЕП, която е категорична. Веднага България по всички граници да влезне в Шенген“, посочи Станишев. По думите му това ще има значителен икономически растеж. Сергей Станишев добави, че за да бъдат ефективни българските представители в ЕП те трябва да бъдат със самочувствие, да отстояват позиции и да печелят съюзници.", "date": "2019.05.18", "title": "Европейски избори 2019: Сергей Станишев, БСП: Социалистите в ЕП настояват Дъблинското споразумение за мигрантите де се промени и да се свали тежестта от граничните държави"}
{"url": "http://www.focus-news.net/news/2019/05/18/2659578/tv-21-makedoniya-otkriva-se-magistrala-koyato-svarzva-sarbiya-s-makedoniya.html", "text": "Открива се магистрала, която свързва Сърбия с Македония, информира скопската телевизия  ”TB 21” \r\nОт Ниш до Солун ще се пътува за три часа. С това \"мото\" днес се открива магистралата от Коридор 10, която минава през Гърделичката клисура. Премиерът Зоран Заев също ще присъства на церемонията по откриването по покана на сръбския президент Александър Вучич. \r\nС новата магистрала сръбските граждани лесно ще пътуват до Македония, както и към Гърция, която е водеща дестинация за почивка на сърбите. \r\nВ същото време това беше и последния  участък без автомагистрала от Македония към централноевропейските и западните страни.  Юлиян Марков", "date": "2019.05.18", "title": "„ТВ 21“ (Македония): Открива се магистрала, която свързва Сърбия с Македония"}
{"url": "http://www.focus-news.net/news/2019/05/18/2659570/evropeyski-izbori-2019-georgi-harizanov-prezidentat-rumen-radev-ochevidno-raboti-v-polza-na-sotsialisticheskata-partiya-i-negovite-kandidati-v-listata-im.html", "text": "Президентът Румен Радев очевидно работи в полза на социалистическата партия и неговите кандидати в листата им. Това каза за седмичното обзорно предаване „Метроном“ на  Радио „Фокус“   политическият анализатор Георги Харизанов. Той добави още, че настояването на държавния глава да се разкрие банковата тайна и офшорните сметки е евтин трик, а вмешателството му в работата на съдебната власт отстрани изглежда странно. ГЕРБ не губят от това, че водят положителна кампания, въпреки че на някои от поддръжниците на партията би им се искало да има по-резки и по-категорични отговори на всички критики и спекулации от страна на опозицията, обясни той. Инициативата на главния прокурор да разследва офшорни сметки и имоти на български политици в чужбина не би довела до реални резултати, каза още Харизанов. Действията на президента целят активност и попадане в медиите и заглавията, чрез което да се налее доверие в неговите кандидати в листата на социалистическата партия, каза той. „Смехотворната претенция за равна отдалеченост работи до момента, в който не се сетим, че четвъртият в листата на БСП продължава да е шеф на стратегическия съвет на президента, назначен с негов указ. Не мисля, че г-н Радев има други служители, особено пък ръководители на негови звена, които са в политическите листи на други партии, за да може да претендира, че е равноотдалечен“, каза още той. Относно кампанията на ГЕРБ и отсъствието на Цветан Цветанов Георги Харизанов каза, че това до момента е част от печелившата стратегия – след натрупването на негативите, правилният ход е бил Цветанов да отстъпи крачка назад и премиерът Бойко Борисов да се нагърби с кампанията.  \r\nРосица АНГЕЛОВА", "date": "2019.05.18", "title": "Европейски избори 2019: Георги Харизанов: Президентът Румен Радев очевидно работи в полза на социалистическата партия и неговите кандидати в листата им"}
{"url": "http://www.focus-news.net/news/2019/05/18/2659579/evropeyski-izbori-2019-kandidatite-za-evrodeputati-ot-gerb-nikolay-dikov-i-yoana-yoncheva-filyova-prisastvaha-na-finala-na-konkursa-tsaritsa-roza-2019-v-kazanlak.html", "text": "Впечатлени сме както от вашата красота, така и от начина, по който представяте себе си и Казанлък - с българските традиции, с българската култура и с българските ценности. Това каза Николай Диков, кандидат за евродепутат, пред 17-те претендентки за титлата „Царица Роза 2019“ в Казанлък. Той и Йоана Йончева – Фильова, която също е част от листата на ГЕРБ, връчиха на всички участнички в конкурса ваучери за посещение на Европейския парламент. Това съобщиха от пресцентъра на  партията . \r\n\"Има с какво да се гордеем като нация, има какво да покажем на Европа. Затова с Йоана, от името на целия екип на ГЕРБ за евровота, ви каним на посещение в ЕП, в новия му мандат. С пожелание да се развивате като достойни млади български жени и да представяте България по най-добрия начин навсякъде по света\", подчерта Николай Диков.  \r\n\"Тази вечер всички видяха, че в Казанлък растат и живеят млади хора, които здраво са стъпили на тази красива земя, които са откъснали най-красивите цветя от долината“, каза кметът на Казанлък Галина Стоянова. Тя допълни, че с избора на „Царица Роза 2019“ се слага началото на 116-те празници на розата в Казанлък. Подготвени са десетки събития посветени на роза „Дамасцена“ и произвежданото от нея розово масло, което е сочено за течното злато на България и света.", "date": "2019.05.18", "title": "Европейски избори 2019: Кандидатите за евродепутати от ГЕРБ Николай Диков и Йоана Йончева – Фильова присъстваха на финала на конкурса „Царица Роза 2019“ в Казанлък"}
{"url": "http://www.focus-news.net/news/2019/05/18/2659580/evropeyski-izbori-2019-iskren-veselinov-ot-vmro-dobriyat-patriotizam-shte-pobedi.html", "text": "Добрият патриотизъм ще победи! На тези избори не е важно кой ще е първи, а кой ще е трети! Ако ВМРО и Джамбазки вземат третото място от ДПС (делят ни 2 процента), България ще получи нов шанс – не за революция, но за добра промяна. Тези думи качи на профила си във „Фейсбук“ заместник-председателят на ВМРО – Българско национално движение (ВМРО – БНД) и на ПГ на „Обединени патриоти“ Искрен Веселинов. Това съобщиха от пресцентъра на  ВМРО – БНД . \r\n„ГЕРБ = БСП (в друг вариант БКП = БСП + ГЕРБ)“, допълва още той и заявява, че не само на европейски терен двете партии са част от „семейства“, които заедно управляват Европейския съюз (ЕС) и заедно го превърнаха в ад заради ултра-либерални утопии с присъщата им джендър идеология и мултикултурализъм.  \r\nЕто и пълния текст на публикацията на Веселинов във „Фейсбук“: \r\n„Добрият патриотизъм ще победи! \r\nНа тези избори не е важно кой ще е първи, а кой ще е трети! \r\nГЕРБ = БСП (в друг вариант БКП = БСП + ГЕРБ). Не само на европейски терен двете партии са част от „семейства“, които заедно управляват ЕС и заедно го превърнаха в ад заради ултра-либерални утопии с присъщата им джендър идеология и мултикултурализъм. И тук, в България е същото – двете партии се интересуват само от властта и облагите свързани с нея. Готови са да я платят с всичко. Виждаме, че не само роднините на Карадъйъ, но и техните кучета и котки са се сдобили с къщи за гости в Борино, а тогава той е бил само секретар на ДПС – втори ешелон човек. Хранили са го неуморно и БСП и ГЕРБ в периода 2007-2013. \r\nТоест балансьорът задава посоката, не „големия батко“. И ДПС винаги задава посока за корупция, морално разложение и разруха на нацията в полза на псевдо-малцинства. ВМРО като патриотична формация задава посока за силна държава, повишаване на доходи и интеграция на циганите чрез приучаване към образование, труд и спазване на законите. Така третото място се оказва по-важно от първото. \r\nВпрочем затова цялото задкулисие е впрегнато в негативна кампания срещу ВМРО и Ангел Джамбазки. Първо защото те трасират единствената алтернатива на НОРМАЛНОСТТА в ЕС, верен на християнски и национални ценности и второ, защото мафията ДПС ще продължи да гледа властта през крив макарон. Впрочем ВМРО поиска всяка партия да заяви, че ще пречи на Турция да стане член на ЕС, защото това би погубило България, но никой не откликна. Марешки, защото е обещал да вкара човек на Ердоган в ЕП (Орхан Исмаилов), а другите – защото са заложници на ДПС. Момчета и момичета, мислете с главите си! \r\nТези избори са важни! \r\nАко ВМРО и Джамбазки вземат третото място от ДПС (делят ни 2 процента), България ще получи нов шанс – не за революция, но за добра промяна. \r\nА на парламентарните избори ще щурмуваме по-предна позиция, защото Родината няма много време за експерименти“.", "date": "2019.05.18", "title": "Европейски избори 2019: Искрен Веселинов от ВМРО: Добрият патриотизъм ще победи"}
{"url": "http://www.focus-news.net/news/2019/05/18/2659559/kathimerini-kipar-tarsi-amerikanska-podkrepa-v-krizata-s-turtsiya.html", "text": "В телефонен разговор с американския съветник по националната сигурност Джон Болтън в петък кипърският външен министър Никос Христодулидис призова за подкрепата на Вашингтон, тъй като Никозия се стреми да запази суверенните си права в изключителната си икономическа зона (ИИЗ) в светлината на продължаващите турски нарушения на западния бряг, пише гръцкото електронно издание на вестник  Kathimerini . \r\nСпоред съобщенията Болтън e потвърдил отново позицията, възприета от Държавния департамент на САЩ от самото начало на кризата, като e подчертал необходимостта от незабавно прекратяване на дейностите в ИИЗ на острова и избягването на действия, които ще засилят напрежението. \r\nРазговорът на Христодулидис с Болтън е част от по-широка дипломатическа инициатива на министъра в период на нарастваща загриженост на острова след поредното предизвикателство от страна на Турция. \r\nЗа тази цел президентът на Кипър Никос Анастасиадис представи пред 10-те водещи съдии от съответния брой страни от Европейския съюз за действията на Турция. \r\nОсвен това той изпрати писмо до британския премиер Тереза Мей, в което по същество осъди неотдавнашната позиция на Лондон относно на ИИЗ на Кипър, където Анкара планира да проведе проучвателно сондиране, оспорвайки суверенитета на Кипър. \r\nОт своя страна турският външен министър Мевлут Чавушоглу защитава действията на Анкара в писмо до ръководителя на външната политика на Европейския съюз Федерика Могерини, страните от ЕС и външните министри на постоянните членове на Съвета за сигурност на ООН, че въпросната област е извън Кипър изцяло в континенталния шелф на Турция. \r\nСпоред Anadolu Agency, Чавушоглу добави, че неотдавнашното изявление на ЕС в подкрепа на Никозия е направено в името на солидарността на ЕС и не е съвместимо с международното право.  Юлиян Марков", "date": "2019.05.18", "title": "Kathimerini: Кипър търси американска подкрепа в кризата с Турция"}
{"url": "http://www.focus-news.net/news/2019/05/18/2659581/evropeyski-izbori-2019-kandidatat-za-evrodeputat-ot-gerb-emil-radev-v-rayon-primorski-kauzite-na-varna-imat-moyata-bezrezervna-podkrepa.html", "text": "Винаги съм бил ангажиран с каузите на Варна и съм ги подкрепял всеотдайно. През годините никога не прекъснах връзката с родния си град – нито докато бях народен представител, нито като евродепутат. Убеден съм, че за да решаваш проблемите на хората, които са те избрали, трябва  да останеш много близо до тях. Тази позиция кандидатът за евродепутат от листата на ГЕРБ и СДС Емил Радев изрази на среща с граждани във варненския район „Приморски”. Това съобщиха от пресцентъра на  ПП ГЕРБ . Пред присъстващите той припомни някои от знаковите инициативи, които е организирал в Европейския парламент в подкрепа на Варна. „Съдействах да представим в ЕП кандидатурата на Варна за Европейска младажка столица. В Брюксел организирах изложба на Варненското златно съкровище – най-старото обработено злато в света. Събитието, което се проведе под патронажа на премиера Борисов, привлече интереса на „тримата големи” в ЕС – председателите на Европейската комисия, на Европейския парламент и на Съвета на ЕС. В продължение на седмица експозицията бе визитна картичка на Варна и България в сърцето на Европа. Показахме, че освен плажове и красива природа, имаме древна история и богата култура. Прекрасните си впечатления за града ни споделя до днес и председателят на ЕП Антонио Таяни, който дойде за откриването на информационния ми офис тук”, припомни Радев.  \r\n„Европейските институции са далеч и често работата им изглежда абстрактно за мнозина, но всъщност европейската солидарност е близо до хората. Тя достига до всеки от нас чрез новите пътища, площади, пречиствателни станции, но и чрез новите машини за бизнеса, социалните програми, възможностите за обучение на младите хора. Очакваме през следващия програмен период европарите за България да са 18 млрд. лв. – 4 млрд. лв. повече. Това са инвестиции, които ще дадат допълнителен тласък за развитие на страната ни, а силната икономика и успешните предприятия ще доведат и до желаното увеличение на доходите”, коментира Емил Радев.  \r\nАпелирайки хората да не подценяват предстоящите евроизбори, той поясни, че около 60% от законодателството, което се приема в Народното събрание, е вследствие на промените, гласувани в Европейския парламент. „Затова е важно интересите на страната ни да бъдат добре защитени във всяка фаза на законодателния процес. Подкрепата за номер 12 в бюлетината е подкрепа за силния глас на Българя в ЕС, а това е гласът на компетентни, отговорни и последователни в усилията си представители на голямото европейско семейство”, изтъкна Радев.   \r\nПо-рано той посети и Суворово, където се срещна с членове и симпатизанти на ГЕРБ. Пред тях варненският представител в ЕП се ангажира да доведе до край битката, която поведе срещу двойните стандарти при храните. „Защото не може да ни предлагат под една и съща марка и в една и съща опаковка храна с по-ниско качество и дори с по-висока цена”, категоричен бе Емил Радев и припомни, че вече е даден ход на извоюваната от него и колегата му Андрей Новаков първа европейска програма срещу двойните стандарти при храните и напитките. „Следващата ми цел е създаването на общоевропейски контролен орган”, изтъкна кандидатът на ГЕРБ. Той акцентира и върху усилията си за намаляване на административната тежест за гражданите чрез премахването на апостилите и нуждата от легализация за официални документи за гражданско състояние. „Настоявам регламентът да обхване и дипломите, удостоверенията за квалификации, за актуално състояние на фирмите и др. 17 млн. граждани на ЕС, в това число и много българи, учат, работят или живеят в различна от родната им държава. По изчисления на ЕК законодателната промяна им спестява над 40 млн. евро годишно”, обясни Радев.  \r\nТой запозна присъстващите и с новата евродиректива, в която прокара текст, препоръчващ да сложим край на „вечните длъжници”. „От години работя да има 10-годишна абсолютна давност за задълженията на физическите лица. Не успях да го постигна в националния парламент, но го направих в Европейския. Защото 600 000 български граждани имат заведени изпълнителни дела и не могат да се измъкнат от тежите финансови затруднения, в които са изпаднали”, мотивира се Радев.  \r\nКато инициатор за създаването на зоополицията в България, той акцентира и върху друга своя кауза – благосъстоянието на животните. „На тези, които ще си кажат: „Решихте ли другите проблеми?!”, ще препоръчам да обърнат внимание на статистиката – тя доказва, че изършителите на насилие над животни рано или късно посягат на хора. Затова създадохме зоополиция по холандски модел”, обясни Емил Радев и даде за пример разбития край Варна нелегален развъдник за кучета, където четириногите, отглеждани за продан, са били държани в условия като в концлагер.", "date": "2019.05.18", "title": "Европейски избори 2019: Кандидатът за евродепутат от ГЕРБ Емил Радев в район „Приморски”: Каузите на Варна имат моята безрезервна подкрепа"}
{"url": "http://www.focus-news.net/news/2019/05/18/2659584/evropeyski-izbori-2019-mariya-gabriel-gerb-kategorichni-sme-za-promyana-na-dablinskoto-sporazumenie-otgovornostta-ne-tryabva-da-se-poema-samo-ot-vanshnite-darzhavi.html", "text": "Категорични сме за промяна на Дъблинското споразумение, отговорността не трябва да се поема само от външните държави. Това каза водачът на листата на ГЕРБ и СДС Мария Габриел в предаването „Седмицата“ по  Дарик радио .  Според нея България категорично трябва да бъде член на ЕС. „Ние сме част от Европа и в ЕС имаме своята роля, за това да правим дневния ред по-адаптивен към нашите реалност. Чрез активност да подпомагаме собственото развитие на страната си“, отбеляза тя. Габриел коментира темата за приемането на мигранти в държавите-членки на ЕС, определени от Съюза. „България е категорично за промяна на Дъблинското споразумение. Това означава държави като България, които са външна граница, опазват Европа успешно, да не понасят тежестта. Всяка от държавите-членки трябва да поема също част от отговорността си. Това означава, че никой не може да ти наложи отговорност поради географското ти местоположение. Това се опитваме да разберат и другите държави“, обясни Габриел. По думите й България категорично трябва да влезе в Шенген. „Многократно сме заявявали позицията си в ЕК и ЕП, тук е мястото да благодаря на г-н Станишев и всички български евродепутати затова, че сме се изправяли като стена, да кажем не, на двойните стандарти“, посочи тя. „България изпълнява техническите критерии, България от години вече има достъп до шенгенската информационна система, за съжаление виждаме как популизмът в част от държавите в ЕС има последствие за това страни като България да бъдат ощетени“, поясни Габриел. Според нея трябва да отпадне наблюдението на ЕК над България  по механизма за сътрудничество и проверка. „Трябва да преминем към общоевропейски механизъм за върховенство на закона - демокрация. На всички ни стана ясно, че това не е даденост. Всяка една от държавите-членки трябва да бди над това основните демократични принципи да бъдат спазвани навсякъде и от всички“, допълни Мария Габриел.", "date": "2019.05.18", "title": "Европейски избори 2019: Мария Габриел, ГЕРБ: Категорични сме за промяна на Дъблинското споразумение, отговорността не трябва да се поема само от външните държави"}
{"url": "http://www.focus-news.net/news/2019/05/18/2659582/afp-ekzitpolat-pokazva-pobeda-na-leybaristite-v-avstraliya.html", "text": "Екзитполът на изборите в Австралия показва победа  за лейбъристите след шест години консервативно управление,предава  AFP . \r\nОчаква се между 16 и 17 милиона души да гласуват на огромния остров-континент в ожесточени избори, които могат да бъдат първите, в които доминираше дебата за климата. \r\nС приключването на първите проучвания става ясно, че лейбъристите на Бил Шортман водят срещу управляващата либерална коалиция с 52 на 48 процента, което е сигнал за явно парламентарно мнозинство на опозицията.  \r\nВсе още са отворени изборните секции в западната част на страната.  Юлиян Марков", "date": "2019.05.18", "title": "AFP: Екзитполът показва победа на лейбъристите в Австралия"}
{"url": "http://www.focus-news.net/news/2019/05/18/2659583/zam-ministar-tanya-mihaylova-kogato-si-na-izpit-tryabva-da-uspyavash-sas-sobstvenite-si-znaniya-i-da-ne-se-borish-prosto-za-otsenka.html", "text": "За мен, много ценно е и винаги съм го подчертавала, че в XII клас е изключително трудно да се бориш срещу явления, които са недопустими в системата. Това каза зам.-министърът на образованието и науката Таня Михайлова в интервю за  Агенция „Фокус“  относно матурите за дванадесетокласниците. „Драконовските мерки за сигурност са насочени в няколко направления, но всички те са свързани със създаването на нормални условия за протичането на този изпит. За да имаме един нормален изпит, първо трябва учениците да са подготвени и да вярват в собствените си сили да се справят сами. На второ място, разбира се, трябва да има сигурност на информацията за изпитните варианти и теми. От там насетне, трябва да бъдат създадени нормални условия за протичане на изпитите в училище“, заяви Таня Михайлова. Тя посочи, че когато говорим за мерки за сигурност, преди всичко, всички си представят техническите средства. По думите й за десета година вече се провеждат матурите, като всяка година се променят и се акцентира върху сигурността. „Обикновено това е именно с цел, за да се елиминират негативни явления, които са били установени по време на изпита. За мен много ценно е и винаги съм го подчертавала, че в  XII клас е изключително трудно да се бориш срещу явления, които са недопустими в системата. Трябва да се знае, че в училище и изобщо, когато си на изпит, трябва да успяваш със собствените си знания. Аз изключително много разчитам на човешкия фактор“, подчерта зам.-министърът на образованието и науката. Тя посочи, че тези, които се явяват на изпит не бива да отиват, за да се борят просто за оценка.  \r\nПо думите й матурите за квесторите са един изключително отговорен труд. „Това са хората, които са в класните стаи и тези, които осигуряват нормалните условия за работа в самата зала, в която се провежда матурата. Квесторите са тези, които носят една наистина изключителна отговорност по време на матурите. И тогава вече идват и техническите средства. Вие знаете, че и видео наблюдението по време на матурите е от обществен интерес и значение, така че ще бъде осигурено, но от там насетне за мен, по-важен е човешкият фактор“ , каза още тя. Михайлова отбеляза, че традиционно в класната стая има по двама квестори, като единият е пред учениците, в предната част на класната стая, а другият е в края на стаята, съответно зад тях. В коридорите също има по двама квестори, които са определени. Михайлова отбеляза още, че е добре зрелостниците да бъдат поне 30 минути преди самия изпит в училището, в което са разпределени, като напомни, че той започва в 08.00 часа. „След стартиране на началото на изпита, ученици не се допускат в училище. А изпитът започва в 08.00 часа, с изтеглянето на варианта и започването на разпространяването му. Именно за това, ученици в училището не могат да влязат. Моят апел е да отидат навреме, да предвидят по-рано да бъдат в училище, отколкото после да са зависими от точността, било то на транспорт, било то на трафика в големите градове“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.18", "title": "Зам.-министър Таня Михайлова: Когато си на изпит, трябва да успяваш със собствените си знания и да не се бориш просто за оценка"}
{"url": "http://www.focus-news.net/news/2019/05/18/2659585/ministar-krasimir-valchev-vseki-uchitel-e-inovativen-kogato-tarsi-spetsifichen-podhod.html", "text": "Основният проблем на системата е намаляващият брой ученици. Посетил съм 96 общини, в повечето говорим за включването на децата в образователния процес, но при вас този проблем е най-малък. Това каза министърът на образованието и науката Красимир Вълчев при посещението си във Второ основно училище „Проф. Асен Златаров“ в Смолян, съобщиха от  пресцентъра на МОН.  Той поздрави ръководството на училището за добрите образователни резултати, завоюваните престижни награди и посочи, че учителите трябва да бъдат подкрепени именно сега, когато се залага на това часовете да са по-творчески, а учениците - по-активни. \r\nМинистър Вълчев подчерта колко важно е въвеждането на компетентностния подход, развитието на дигиталната компетентност и изучаването на втори чужд език за бъдещето на образованието. Той акцентира и върху възпитателната работа, чиято цел е всяко училище да проведе разговори със семействата за взаимодействие с родителите. \r\nДиректорът на училището Николай Колев разказа за успехите на учениците във външните оценявания, спортни и музикални мероприятия. Той посочи, че от неговото училище е стартирало състезанието \"Млад огнеборец\". \r\nМинистърът похвали проекта, по който работи училището - за създаване на областен център по безопасност на движението.  \r\nМинистър Красимир Вълчев посети и защитеното средищно училище „Стою Шишков“ в село Търън, което утре чества своята 95- годишнина. В него учат деца от 6 населени места. Училището кандидатства за иновативно с програми за здравно образование в начален етап, за което министърът поздрави ръководството му. \r\nКметът Николай Мелемов благодари на учителите за работата с децата и на министъра и правителството за отношението към образованието. \r\n„Всеки учител е иновативен, когато търси специфичен подход. Искаме повече училища да въвеждат проектно-базираното обучение. Искаме да ви насърчаваме да се учите един от друг, да споделяте опит и практики“, заяви министърът по време на срещата с учителския колектив. \r\nПо време на визитата си министър Вълчев посети и Средно училище „Васил Дечев“ в Чепеларе, където разговаря с учители от общината и им благодари за усилията, които полагат за включване на всички деца в образователната система, както и за постигнатите високи резултати на учениците. \r\nКрасимир Вълчев определи учителите като най-важния фактор в системата. „Ако имаме добри учители, ще имаме добри специалисти по всички професии”, каза той и припомни, че правителството е  заложило 360 млн. лева за догодина за увеличение на учителските заплати и тази политика се изпълнява поетапно. На ниво държава също се акцентира на професионалното образование, но предизивкателството е да бъде обучено всяко едно дете.  \r\nОбластният управител Недялко Славов каза, че наскоро е имал среща с ученици от училището по тяхна инициатива и е впечатлен от тяхната любознателност. Той каза, че политиките на министерството са адекватни към ситуацията в областта. \r\nВ срещите с ръководствата на училищата участие взе и началникът на Регионалното управление на образованието в Смолян Мария Семерджиева.", "date": "2019.05.18", "title": "Министър Красимир Вълчев: Всеки учител е иновативен, когато търси специфичен подход"}
{"url": "http://www.focus-news.net/news/2019/05/18/2659587/tass-vitsekantslerat-na-avstriya-haynts-kristian-shtrahe-shte-podade-ostavka.html", "text": "Австрийският вицеканцлер Хайнц-Кристиан Щрахе ще обяви оставката си в събота, след като германските медии публикуваха скандален видеозапис с негово участието, което показва възможни тайни сделки, заобикалящи Австрийската сметна палата, съобщи австрийската национална агенция (APA), цитирана от  TACC . \r\nСпоред информацията поста на вицеканцлер на Австрия ще бъде зает от министъра на транспорта Норберт Хофер. Както беше отбелязано, в момента австрийското правителство, оглавявано от канцлера Себастиан Курц, обмисля две възможности: да назначи нови избори за Националния съвет (долната камара на парламента) или да продължи работата на правителствената коалиция на Австрийската народна партия и Австрийската партия на свободата с новия вицеканцлер Норберт Хофер. \r\nВестниците Der Spiegel и Süddeutsche Zeitung публикуваха на 17 май видеоклип и написаха, че през 2017 г. лидерът на австрийската Партия на свободата Хайнц-Кристиан Щрахе (понастоящем вицеканцлер) и неговият помощник Йохан Гуденус (понастоящем ръководител на парламентарната група на Австрийската партия на свободата в парламента) се е срещнал на остров Ибиса с мнима руска гражданка, която уж е искала да инвестира в Австрия, по-специално в закупуването на вестника Kronen Zeitung. Според германската преса Щрахе й е предложила да направи тайна сделка и също така й е обещал да й предостави достъп до държавни поръчки в замяна на финансовата помощ за неговата партия на парламентарните избори през октомври 2017 г. \r\nПо-рано Сметната палата на Австрия поиска Австрийската партия на свободата да изясни изявленията на своя председател във видеозаписа. Главната прокуратура на Австрия също започна проверка на информацията за тайното финансиране на партията от чужбина в замяна на обещания за достъп до правителствени договори, съобщиха от  Министерството на конституцията, реформите, свободната конкуренция и правосъдието.  Юлиян Марков", "date": "2019.05.18", "title": "ТАСС: Вицеканцлерът на Австрия Хайнц-Кристиан Щрахе ще подаде оставка"}
{"url": "http://www.focus-news.net/news/2019/05/18/2659589/veliko-tarnovo-s-12-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 480 см, а температурата на водата - 15.8 градуса.  \r\nПо поречието на Дунав при Свищов ще преобладава слънчево време. В следобедните часове облачността ще се увеличава. Ще духа слаб до умерен запад-северозападен вятър. Ще се затопли и максималните температури ще са между 21° и 26°, в Свищов – 24°.", "date": "2019.05.18", "title": "Велико Търново: С 12 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/18/2659576/plamen-slavov-arheologicheski-muzey-veliki-preslav-oshte-pri-parvite-prouchvaniya-v-mestnostta-preslav-dava-na-sveta-ikonata-na-sv-teodor-stratilat.html", "text": "Още при първите проучвания в местността, Преслав дава на света иконата на св. Теодор Стратилат. Това каза в интервю за  Агенция „Фокус“  Пламен Славов, директор на археологически музей „Велики Преслав“ по повод 18 май – Международен ден на музейното дело. Той припомни, че 18 май е обявен за Международен ден на музеите още преди 41 години. Според него целта затова е била да се популяризира културното наследство по целия свят и да се обръща внимание на неговото опазване и съхранение. „Нашият музей всяка година отбелязва деня, още повече, че тази година той съвпада с Европейската нощ на музеите, която традиционно се провежда в събота“, посочи той. Директорът на институцията отбеляза, че археологическият музей „Велики Преслав“ е основан 1906 г. „Той започва съществуването си като една музейна сбирка, събрана от ентусиасти-любители, които са имали идеята да съхранят историята ни“, допълни Славов. „В тези години все още далеч не всичко е било така популяризирано и разкрито. В началото не се е и предполагал мащабът, който ще има втората българска столица Преслав, че толкова неща ще бъдат разкрити и като паметници на културата и движими находки“, изтъкна той. „Когато се открива тази сбирка от археологическо дружество „Тича“ и прераства после в археологически музей „Велики Преслав“, всъщност все още е нямало проведени сериозни разкопки“, каза още той. По думите му първоначалните ценности са били събирани само от повърхността и пак са били достатъчни да се даде основание за образуване на музей. „Един от основателите на музейната сбирка Аврам Стоимов, учител и ръководител, провежда първите проучвания през 1909 в местността „Патлейна“ и още през първия сезон той дава на света иконата на св. Теодор, която е една от емблематичните находки в световен мащаб“, добави директорът на музея. „Това естествено дава и по-голям тласък на проучванията във Велики Преслав. Разкриват се вече и дворцови части, Кръглата църква, която е един от най-големите паметници, откривани в България“, обясни Пламен Славов.  \r\nДаяна ДЮЛГЕРОВА Пълния текст на интервюто четете в „Мнение”", "date": "2019.05.18", "title": "Пламен Славов, археологически музей „Велики Преслав“: Още при първите проучвания в местността, Преслав дава на света иконата на св. Теодор Стратилат"}
{"url": "http://www.focus-news.net/news/2019/05/18/2659591/sport-alegri-i-yuventus-se-razdeliha.html", "text": "Масимилиано Алегри няма да е старши-треньор на Ювентус след края на сезона, обявиха официално от клуба. Утре наставникът и президентът Андреа Аниели ще дадат съвместна пресконференция, на която ще разкрият подробности. Само преди седмица Алегри заяви, че иска да остане и даже е готов да изгради “нов Ювентус”. \r\nНачело на торинския гранд специалистът спечели пет поредни титли в Серия \"А\", четири купи на страната и две суперкупи. Юве обаче така и не успя да завоюва трофея в Шампионската лига, като през този период на два пъти стигна финала, но загуби и в двата случая.", "date": "2019.05.18", "title": "Спорт: Алегри и Ювентус се разделиха"}
{"url": "http://www.focus-news.net/news/2019/05/18/2659588/pregled-na-mezhdunarodnite-novini-do-13-chasa-agentsiya-fokus.html", "text": "В Албания се говори за тайна сделка между управляващи и опозиция, пише македонският електронен портал  A1 On \r\nПредставител на опозиционната Демократическа партия (ДП) Ниязи Косоврасти се върна във вторник неочаквано в Централната избирателна комисия (ЦИК), което допълнително подхранваха слуховете за тайна сделка между премиера Еди Рама и лидера на демократите Лулзим Баша за излизане от кризата в страната. \r\nКакто съобщава кореспондентът на Македонската информационна агенция (МИА),Косоврасти при пристигането си е поискал от Комисията да се регистрират имената на представителите на опозицията за членове на общинските и секционните избирателни комисии. \r\nТова бе последвано от остра дискусия между него и заместник-председателя на Комисията, Денар Биба, който посочи на Косоврасти, че всички срокове за това са изтекли и че неговата партия дори не е регистрирана за участие в изборите. Косоврасти обаче се е позовал на член на Изборния кодекс, който го позволява. \r\nПорталът припомня, че въпреки че ДП и втората по големина опозиционна партия, Социалистическото движение за интеграция (СДИ) не кандидатстваха за участие в местните избори и категорично твърдят, че няма да позволят тяхното провеждане в определения срок  30 юни, те все още са решили да изпратят свои представители в общинските и секционните избирателни комисии. Поради ненавременно искане на опозицията ЦИК е попълнила местата на опозицията с представители на гражданския сектор. \r\nГенералният секретар на ДП \"Газменд Барди\", след разнопосочните реакции на внезапно решение на опозицията заяви, че тази стъпка е направена, за да \"документира незаконността на изборите, организирани от премиера Еди Рама“. \r\n„Демократическата партия и Социалистическото движение за интеграция разполагат с официална информация за манипулиране на изборния процес, започвайки от незаконната регистрация на кандидати за кметове. Поради тази причина, за да се документира и опровергае тази незаконност, ДП и СДИ могат да използват закона, за да изпратят свои представители, за да докажат, че Еди Рама не гарантира легитимни избори, дори когато няма конкуренти. В следващите дни ще проверим всички незаконни действия, извършени от представители на Еди Рама, каза Барди. \r\nСпоред него това е в полза на опозиционната кауза да гарантира свободни и честни избори. \r\nИскането на опозицията за включване в изборните органи идва само един ден след като координатора на новата парламентарна група на Демократическата партия (ДП) Рудина Хайдари от парламентарната трибуна обвини ръководството на опозицията с тайно споразумение между Рама и Баша. \r\nКоординаторът на парламентарната група на управляващата Социалистическа партия реагира на това твърдение, като каза, че няма споразумение и че местните избори ще се проведат, както е планирано. \r\n*** Президентът Николас Мадуро приветства \"началото на разговорите\" с венецуелската опозиция в Норвегия след месеци на остро противопоставяне между двете страни, предава  AFP . \r\n\"Разговорите започнаха добре да се движат към споразумения за мир, съгласие и хармония, и аз искам подкрепата на всички венецуелски хора за напредък по пътя на мира\", каза Мадуро в декларация на церемония пред 6 500 войници в северния щат Арагуа. \r\nИзправен пред най-тежката социално-икономическа криза в новата история на страната, произвеждаща петрол, лидерът на социалистическото правителство заяви, че \"Венецуела трябва да се справи с вътрешните си проблеми\" и да търси решения \"по пътя на мира\". \r\nТой обяви \"началото и проучването на възможността за разговори и диалози\" с опозицията. \r\nИзявлението на Мадуро за разговорите е в противоречие с лидера на опозицията Хуан Гуайдо, който в четвъртък отрече, че такива се провеждат. \r\n\"Няма никакви преговори\", заяви Гуайдо в коментари на репортери. Вместо това, норвежките официални лица \"се опитваха да посредничат\" между двете страни, за да ги накарат да седнат на масата за преговори. \r\n*** Министърът на енергетиката на САЩ Рик Пери ще присъства на инаугурацията на новоизбрания президент на Украйна Владимир Зеленски на 20 май, пише украинското издание  “Страна“ , като се позовава на собствен източник. \r\nПери е министър на енергетиката на САЩ от 2 март 2017 г. \r\nИзданието информира кои лидери ще присъстват на церемонията по встъпване в длъжност на Зеленски в Киев. \r\nОчаква се президентите на Естония, Латвия, Унгария, Грузия, както и министърът на отбраната на Канада и много други официални да пристигнат на церемонията на 20 май \r\n„Страна“ успя да научи, че церемонията ще се проведе в три етапа – клетва във Върховната Рада, среща с гостите и дипломатически представители и накрая новоизбраният президент ще отиде в сградата на президентството. \r\n***  Унгарските власти са екстрадирали сърбин, издирван по подозрение в извършване на военни престъпления срещу албански цивилни в село Мала Круша през 1999 година , пише базираният в Прищина вестник  Gazeta Express . \r\nИзточник в косовското министерство на правосъдието каза на Gazeta Express, че главният заподозрян за клането в Мала Круша, където над 100 мъже са били убити от сръбски сили през март 1999 г., е екстрадиран от Унгария в Косово. Заподозряният М.П. сега се намира в ръцете на косовските власти и неговият случай ще бъде разгледан според закона. \r\nНа 27 и 28 март 1999 г. два дни след като НАТО започна въздушна кампания срещу сръбските военни и полицейски цели за предотвратяване на етническо прочистване на Косово, сръбските сили са влезли в село Мала круша и са убили 113 цивилни и са изгонили  всички жени и деца от селото, припомня изданието. \r\n*** Президентът на държавата, Стево Пендаровски, подписа днес укази за обнародване на  Закона за съдилищата, Закона за административните спорове, Закона за нарушенията и Закона за изменение и допълнение на Закона за организацията и дейността на органите на държавната администрация, пише македонският вестник  “Нова Македония“ . \r\nСпоред информацията от неговия кабинет, това са системни закони, чиито укази за обнародване не са били  подписани от президента Иванов, и се добавя, че Пендаровски също така е подписал указ за публикуване на Закона за енергетиката. \r\n„Президентът смята, че приемането на тези закони и тяхното бъдещо прилагане е от жизненоважен интерес за гражданите на Република Северна Македония. С приемането на закона за съдилищата се изпълнява едно от основните изисквания на Европейския съюз, с цел да се определи датата за започване на преговорите за присъединяване на Република Северна Македония. Разпоредбите на Закона за съдилищата съдържат ясни и точни процедури за назначаване и повишаване на съдиите, както и за уволнението на съдиите и тяхната дисциплинарна отговорност. С новия Закон за административните спорове гражданите получават ефективна правна защита на правата си по административни спорове. Повишава се прозрачността и публичността на процедурите чрез задължително публично изслушване. С новия Закон за престъпления гражданите ще плащат по-ниски глоби. Този закон пряко засяга бюджета на гражданите, тъй като предвижда предупреждение преди присъдата, но и значително намаляване на санкциите, се казва в изявлението. \r\nТой добавя, че Законът за изменение и допълнение на Закона за организацията и работата на органите на държавната администрация ще подобри функционирането на държавата в областта на политиката, свързана с прилагането на Охридското рамково споразумение, а новия закон за енергетиката осигурява подмяна на изкопаемите горива с енергия, получена от възобновяеми източници. \r\n*** В телефонен разговор с американския съветник по националната сигурност Джон Болтън в петък кипърският външен министър Никос Христодулидис призова за подкрепата на Вашингтон, тъй като Никозия се стреми да запази суверенните си права в изключителната си икономическа зона (ИИЗ) в светлината на продължаващите турски нарушения на западния бряг, пише гръцкото електронно издание на вестник  Kathimerini . \r\nСпоред съобщенията Болтън e потвърдил отново позицията, възприета от Държавния департамент на САЩ от самото начало на кризата, като e подчертал необходимостта от незабавно прекратяване на дейностите в ИИЗ на острова и избягването на действия, които ще засилят напрежението. \r\nРазговорът на Христодулидис с Болтън е част от по-широка дипломатическа инициатива на министъра в период на нарастваща загриженост на острова след поредното предизвикателство от страна на Турция. \r\nЗа тази цел президентът на Кипър Никос Анастасиадис представи пред 10-те водещи съдии от съответния брой страни от Европейския съюз за действията на Турция. \r\nОсвен това той изпрати писмо до британския премиер Тереза Мей, в което по същество осъди неотдавнашната позиция на Лондон относно на ИИЗ на Кипър, където Анкара планира да проведе проучвателно сондиране, оспорвайки суверенитета на Кипър. \r\nОт своя страна турският външен министър Мевлут Чавушоглу защитава действията на Анкара в писмо до ръководителя на външната политика на Европейския съюз Федерика Могерини, страните от ЕС и външните министри на постоянните членове на Съвета за сигурност на ООН, че въпросната област е извън Кипър изцяло в континенталния шелф на Турция. \r\nСпоред Anadolu Agency, Чавушоглу добави, че неотдавнашното изявление на ЕС в подкрепа на Никозия е направено в името на солидарността на ЕС и не е съвместимо с международното право. \r\n*** Регистрирано е земетресение с магнитуд 4.6 в Южен Иран, показва справка на страницата на  Европейския средиземноморски сеизмологичен център . Трусът е станал в 12:18 часа местно време (10:48 часа българско време)  на 51 километра западно от град Шираз с дълбочина 15 километра. Трусът е усетен силно в градовете в района на епицентъра. За сега не се привеждат информации за пострадали хора или нанесени материални щети. \r\n*** Австрийският вицеканцлер Хайнц-Кристиан Щрахе ще обяви оставката си в събота, след като германските медии публикуваха скандален видеозапис с негово участието, което показва възможни тайни сделки, заобикалящи Австрийската сметна палата, съобщи австрийската национална агенция (APA), цитирана от  TACC . \r\nСпоред информацията поста на вицеканцлер на Австрия ще бъде зает от министъра на транспорта Норберт Хофер. Както беше отбелязано, в момента австрийското правителство, оглавявано от канцлера Себастиан Курц, обмисля две възможности: да назначи нови избори за Националния съвет (долната камара на парламента) или да продължи работата на правителствената коалиция на Австрийската народна партия и Австрийската партия на свободата с новия вицеканцлер Норберт Хофер. \r\nВестниците Der Spiegel и Süddeutsche Zeitung публикуваха на 17 май видеоклип и написаха, че през 2017 г. лидерът на австрийската Партия на свободата Хайнц-Кристиан Щрахе (понастоящем вицеканцлер) и неговият помощник Йохан Гуденус (понастоящем ръководител на парламентарната група на Австрийската партия на свободата в парламента) се е срещнал на остров Ибиса с руска гражданка, която е искала да инвестира в Австрия, по-специално в закупуването на вестника Kronen Zeitung. Според германската преса Щрахе й е предложила да направи тайна сделка и също така й е обещал да й предостави достъп до австрийските правителствени договори в замяна на финансовата помощ за неговата партия на парламентарните избори през октомври 2017 г. \r\nПо-рано Сметната палата на Австрия поиска Австрийската партия на свободата да изясни изявленията на своя председател във видеозаписа. Главната прокуратура на Австрия също започна проверка на информацията за тайното финансиране на партията от чужбина в замяна на обещания за достъп до правителствени договори, съобщиха от  Министерството на конституцията, реформите, свободната конкуренция и правосъдието.", "date": "2019.05.18", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/18/2659592/veliko-tarnovo-minimalno-e-pokachvaneto-na-nivoto-na-reka-yantra-v-grada-sled-prolivniya-dazhd-na-17-may.html", "text": "Минимално е покачването на нивото на река Янтра във Велико Търново след проливния дъжд на 17 май. Нивото на реката в кв. „Чолаковци“ е  124 см, при критични стойности 650 см.  Покачването е с 1 см. Това съобщиха за  Радио „Фокус“ – Велико Търново  от Хидрометеорологичната обсерватория в града. Със 7 см се е покачило нивото на река Янтра при село Каранци в община Полски Тръмбеш. Измереното ниво тази сутрин е 104 см, при критични стойности 500 см. Нивото на река Джулюница при лясковското село Джулюница се е покачило с 10 см през последното денонощие и е 97 см. Нивото на Голяма река при Стражица е без изменение и е 81 см. \r\nПрогнозираните водни количества за 18, 19 и 20 май ще бъдат около средномногогодишните стойности. През следващите 3 дни речните нива във водосбора ще останат без съществени изменения.  Водните количества ще бъдат под праговете за внимание. \r\nНадежда КРЪСТЕВА", "date": "2019.05.18", "title": "Велико Търново: Минимално е покачването на нивото на река Янтра в града след проливния дъжд на 17 май"}
{"url": "http://www.focus-news.net/news/2019/05/18/2659593/dots-kostadin-nushev-bogoslov-pravoslavnata-tsarkva-pochita-pametta-na-sveti-machenitsi-teodit-petar-i-dionisiy.html", "text": "Православната църква почита паметта на свети мъченици Теодит, Петър и Дионисий. Това каза в интервю за  Агенция „Фокус“  богословът доц. Костадин Нушев по повод 18 май, когато почитаме светите мъченици Теодит, Петър, Дионисий и 7-те девици. Той припомни, че тези древни светци са живеели в мъченическия период на църквата, когато християните са били преследвани от римските езически власти. Доц. Нушев изтъкна, че голяма част от християнските светци тогава са загинали в името на вярата, а по-късно на местата на тяхното мъченичество църквата е издигнала множество храмове и манастири. Той добави, че тримата светци са били жертва на гоненията на император Диоклетиан.  „Това гонение на император Диоклетиан е едно от най-жестоките. В историята на църквата се разглежда като най-ожесточеното гонение срещу християните. В края на 3-ти, началото на 4- ти век, непосредствено преди признаването на християнството от император Константин Велики за позволена и официална религия в Римската империя, част от светците тогава са помагали на други преследвани християни“, посочи той. „Светците са помагали на своите едноверци като са ги укривали в своите домове, давали са им подслон, храна и защита. Когато са били измъчвани, те са откупвали техните тела от мъчителите и са правели християнски погребения. Така са се пазели много от светите мощи на мъчениците“, добави богословът. „Понякога християните са били затваряни в тъмници и други техни християни – братя са ги откупували като роби и затворници“, изтъкна доц. Нушев. „Подвигът на тези християнски светци е, че са помагали на християни, които са били обявявани за престъпници на езическата римска държава, след което обикновено и те са загивали. Те са били поставяни пред изпитанието открито да изповядат своята вяра. Така, че се е налагало и те да понесат мъченически подвиг“, отбеляза доц. Нушев. „В това жестоко гонение, когато християните са били лишавани от право на собственост, лишавани от право на живот и граждански права е било много трудно и тежко да изповядаш открито пред римските държавни власти, че си християнин и вярваш в нашия Спасител Иисус Христос“, допълни още той.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2019.05.18", "title": "Доц. Костадин Нушев, богослов: Православната църква почита паметта на свети мъченици Теодит, Петър и Дионисий"}
{"url": "http://www.focus-news.net/news/2019/05/18/2659594/haskovo-zhiteli-na-selo-konush-zatvoriha-za-kratko-patya-kam-gkpp-makaza.html", "text": "Жители на село Конуш затвориха за кратко пътя към ГКПП \"Маказа\", предаде  БНР . Те протестираха заради разбитите пътища в селото, които не са ремонтирани от 30 години. Кметът на община Хасково Добри Делибанов е бил информиран многократно, но резултати няма. Следващото затваряне на пътя към граничния пункт \"Маказа\" е насрочено за началото на юни.", "date": "2019.05.18", "title": "Хасково: Жители на село Конуш затвориха за кратко пътя към ГКПП \"Маказа\""}
{"url": "http://www.focus-news.net/news/2019/05/18/2659597/evropeyski-izbori-2019-liderat-na-bsp-korneliya-ninova-kam-mladite-shte-imate-vazmozhnost-da-se-razvivate-v-balgariya.html", "text": "Много от вас ни помогнаха да подготвим заедно мерките за младежка политика. Благодаря ви. Заедно можем и да ги изпълним. Има възможност младите хора да се развиват в България. Знам какво очаквате от нас и как да го направим. Така се обърна лидерът на БСП Корнелия Нинова към младите хора в Хасково, където беше заедно с кандидатите за евродепутати от \"БСП за България\" Елена Йончева, Цветелина Пенкова и Емил Георгиев, съобщиха от пресцентъра на  партията . Корнелия Нинова каза още, че каквото и да се направи, ако не се реши демографският проблем, след това няма да има за кого да се прави. \"6400 лева еднократна помощ при раждане на второ и трето дете от работещи родители, които са се осигурявали, е възможна помощ от държавата. Тя ще й струва 30 млн. годишно - нищожна сума на фона на безкрайните кражби и на вятъра изхарчени пари от бюджета. Втората възможна мярка е построяване на детски градини. Унижението - да се редите на опашки, да пазите места по списъци и накрая да изпаднете от класацията - ще бъде спряно\", коментира Нинова. Тя отбеляза, че   в повечето европейски държави има диференцирана ставка на ДДС. \"Три пъти настояваме, внасяме законопроект за намаляване на ДДС върху детските храни. Управляващите го отхвърлят. Знаем, че ви е трудно със закупуването на жилища. В редица европейски държави се прилага облекчено кредитиране на млади семейства за закупуване на първо жилище. Ще го направим и тук. Втора година се борим и в България за европейската практика \" културен чек\" - на всеки българин до 18 г. държавата да осигурява чек за книги, концерти, изложби. Би струвало 60 млн. лв., но дава на младите българи знание, духовност, уважение към българската наука и култура.\", изтъкна председателят на БСП. Тя припомни, че друга важна тема е - чистата, зелена, екологична среда. \"Почти във всички големи градове увеличиха цените на билетите за градския транспорт, но продължаваме да дишаме най-мръсния въздух в Европа. Веднага някой ще каже- откъде пари? Пари има, но от една страна се преразпределят погрешно, от друга - сивата икономика и корупцията на властта ги поглъщат. Спирането на течовете, преместване на акцента към младите и държавна политика по демографията, с конкретни действия, е решението на въпроса\", каза пред младите хора от Хасково Корнелия Нинова.", "date": "2019.05.18", "title": "Европейски избори 2019: Лидерът на БСП Корнелия Нинова към младите: Ще имате възможност да се развивате в България"}
{"url": "http://www.focus-news.net/news/2019/05/18/2659599/nova-makedoniya-makedoniya-v-evropeyskite-izbori-se-sastezavat-kandidati-s-makedonski-proizhod.html", "text": "В европейските избори се състезават кандидати с македонски произход, пише македонският вестник  “Нова Македония“ . \r\nПартията на македонците в Гърция „Дъга“ като член на Европейската свободна партия също ще участва в изборите за Европейски парламент . Партията, базирана във Флорина (Егейска Македония), премина през филтъра на Върховния съд на Гърция и ще бъде една от 40-те партии, които изпълняват условията за европейските избори. В същото време 42-годишният Андрей Дочински от словенската национална партия (СНП) също участва в надпреварата за Европейския парламент. \r\nМакар че македонците в някои от регионалните парламенти като малцинство участват активно в някои от политиките на своите държави, шансът за получаване на представител в Европейския парламент от македонски произход е забележителен, коментират някои от местните експерти. \r\nСпоред тях, макар „Дъга“ и словенския кандидат-депутат от македонски произход да имат минимален шанс да влязат в ЕП, обаче, ако успеят, това би било голям шанс да се защитят интересите на македонците в Европа, пише вестникът.  Юлиян Марков", "date": "2019.05.18", "title": "„Нова Македония“ (Македония): В европейските избори се състезават кандидати с македонски произход"}
{"url": "http://www.focus-news.net/news/2019/05/18/2659596/dots-boni-petrunova-direktor-na-nim-evropeyskata-nosht-na-muzeite-uspeshno-privlicha-mladite-kam-kulturnite-institutsii.html", "text": "Европейската нощ на музеите, която се провежда за 15-а година,  успешно привлича младите към културните институции. Това каза за седмичното обзорно предаване „Метроном“ на  Радио „Фокус“  доц. Бони Петрунова, директор на Националния исторически музей (НИМ). Тазгодишната програма на Националния исторически музей е насочена основно към младите посетители, каза още тя и добави, че тя започва с прожекцията на филма „Златната ябълка“. Петрунова добави, че за 2018 година в Деня на музеите е имало над 13 хиляди посетители. Експозициите „Съкровищата на земята“, „Мозайка и занаяти“ и „Старото злато – магия и символика“ са насочени към традициите, тъй като това е и мотото на тазгодишния ден на музеите – за обновените и новите традиции, обясни тя и добави, че това е продължение на мотото „Единни в многообразието“. „С малките е по-лесно. Насоките са чрез игра да се опознава това, което искаме да им покажем като историческо наследство, като исторически разказ. По-сложно е обаче този баланс, който трябва да се намери с навлизане на модерните технологии и в този смисъл НИМ има своята цел. Ние не желаем да вкараме хора, които да гледат отново в монитори и телефони. Желанието ни е чрез новата технология, чрез добавената реалност и интерактивните допълнения да обърнем вниманието към витрините и реалните предмети“, каза още тя. Доц. Бони Петрунова допълни, че бавно се е осъществил начинът, по който трябва да се поднася българската култура, начинът на презентация. Когато няма добре изяснена държавна политика, хората започват активно да участват и тогава се получават добри резултати, обясни още тя.  \r\nРосица АНГЕЛОВА", "date": "2019.05.18", "title": "Доц. Бони Петрунова, директор на НИМ: Европейската нощ на музеите успешно привлича младите към културните институции"}
{"url": "http://www.focus-news.net/news/2019/05/18/2659590/ivanka-deleva-regionalen-istoricheski-muzey-burgas-v-noshtta-na-muzeite-v-4-te-ekspozitsii-na-rim-burgas-shte-ima-novi-razlichni-i-interesni-neshta.html", "text": "В Нощта на музеите в 4-те експозиции на Регионален исторически музей – Бургас ще има нови, различни и интересни неща. Това каза за  Радио „Фокус“ – Бургас  Иванка Делева, уредник в музея. „Обикновено тази вечер представяме най-новите си изложби и постижения, които ще могат да бъдат разглеждани от посетителите през цялото лято. Най-атрактивно и интересно за посетителите най-вероятно ще бъде Вълчитрънското съкровище, което ще гостува в Археологическия музей за летния сезон, а откриването е днес от 18.00 часа“, добави Делева. По думите й там ще има демонстрация от страна на реставратора по метал, която демонстрация ще показва различни техники за подготовка и реставрирани на артефактите, които са намерени по време на археологически разкопки. Тя посочи още, че в Етнографския музей от 19.00 часа гостува изложба от Шуменския регионален музей, която представя пъстрия цвят на българската шевица.  \r\n„Избрали сме през половин час да бъдат открити различните изложби в различните експозиции, а между изложбата на Вълчитрънското съкровище и изложбата от Шуменския регионален музей, ще бъде представено нещо, което не е правено досега, представяне на най-новата ни реставрирана икона от кампанията ни, която вече провеждаме няколко години, която е на Исус Христос и е от големите царски икони. Тя ще бъде представена от самата реставраторка Десислава Томова, като тя ще обясни и разкаже работата си по целия процес на реставрирани на тази икона. Тъй като това не е правено досега, ще бъде ценно, интересно и любопитно на посетителите“, допълни Иванка Делева. По думите й Природонаучния музей има своята постоянна експозиция, която е била обновена съвсем скоро и е изключително интересна, особено за деца, но и за възрастни. „Там могат да бъдат видени всички прекрасни неща, които има в Странджа като флора и фауна, както и обитателите на Черно море. Каним всички хора да споделят с нас своята съботна вечер и съм сигурна, че тези, които ще го направят, ще направят добър избор“, заяви Иванка Делева. \r\nМария КУРТЕВА", "date": "2019.05.18", "title": "Иванка Делева, Регионален исторически музей – Бургас: В Нощта на музеите в 4-те експозиции на РИМ – Бургас ще има нови, различни и интересни неща"}
{"url": "http://www.focus-news.net/news/2019/05/18/2659598/dots-kostadin-nushev-bogoslov-kato-hristiyani-tryabva-da-poznavame-zhitiyata-na-svetiite-za-da-izvlichame-ot-tyah-duhovna-madrost-i-napatstviya-za-nashiya-zhivot.html", "text": "Като християни трябва да познаваме житията на светиите, за да извличаме от тях духовна мъдрост и напътствия за нашия живот. Това каза в интервю за  Агенция „Фокус“  богословът доц. Костадин Нушев по повод 18 май, когато почитаме светите мъченици Теодит, Петър, Дионисий. Той припомни, че на този ден се почитат и седемте девици, загинали мъченически. „Те са засвидетелствали вярата си в Спасителя. Свети Теодит е откупил техните тела, за да ги погребе и да им окаже едно достойно погребение, което от своя страна е възбудило подозренията и гоненията на римските власти срещу самия него“, добави той. По думите на доц. Нушев пазителите на вярата не са живеели само в древността.  \r\n„Такива пазители, изповедници и мъчители на християнската вяра, има във всеки един период от историята на църквата. Ние днес, на предишния ден на календара, честваме паметта на свети Николай Нови Софийски. Един български новомъченик, който е пострадал за вярата в град София. Освен древните мъченици в църковния календар ние ще видим и паметта на много мъченици – изповедници, изстрадали в по-ново време“, добави доц. Нушев. „В 20 век има изключително много мъченици. Дори и в наше време също има християни, които дават своя живот за своята християнска вяра в условия на гонения, притеснения, безчовечни обстоятелства и лишени от свобода на изповядване“, отбеляза богословът. Той добави, че православната църква на този ден отслужва света Божествена литургия. „По време на тази литургия се почитат житията на светците, като поучение за вярващите - като наречения „снахар“ за празничния ден. С богослужебни песнопения, в които се разкрива духовната красота, сила и достойнство в подвига на тези мъченици. Чрез проповедта и поучението на съответните свещенослужители се посочва примерът и образецът на тези светци за следване от другите християни“, уточни той. „Всички вярващи християни, които принадлежим към църквата, трябва с внимание да четем житията на светиите, да познаваме техния подвиг и да очакваме в празничното богослужение, в което чуваме църковния глас, да се опитваме да извличаме духовна мъдрост и напътствие в нашия собствен живот за преодоляването на някои трудности, които ние срещаме в съвременния живот. Да знаем по какъв начин божиите угодници са преодолявали тези трудности за Божия слава, поука и укрепване на всички християни по пътя към тяхното спасение“, поясни доц. Нушев.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.18", "title": "Доц. Костадин Нушев, богослов: Като християни трябва да познаваме житията на светиите, за да извличаме от тях духовна мъдрост и напътствия за нашия живот"}
{"url": "http://www.focus-news.net/news/2019/05/18/2659600/evropeyski-izbori-2019-momchil-nekov-zakonat-za-rozata-tryabva-da-e-spravedliv-i-da-garantira-rolyata-na-darzhavata-v-sektora.html", "text": "България има уникален продукт на признато световно ниво - българското розово масло, което столетия вече слави страната ни. Държавата трябва да играе роля в търсене на пазари, обучаване на кадри и улесняване правилата за наемен труд. Това коментира Момчил Неков, кандидат за член на Европейския парламент от „БСП за България”, по време на празника на розата в град Карлово, съобщиха от пресцентъра на  БСП .  \r\nПо думите му цената, на която се изкупува розовият цвят, трябва да е справедлива и да дава стимул на хората в региона да продължат да отглеждат роза у нас. „Законът за розата е задължителна стъпка, но не трябва да се използва за натиск към най-малките. По-малко бюрокрация и изисквания, които да са съразмерни и справедливи за производителите и преработвателите. Само така може да се гарантира, че ще има суровина и работна ръка. Държавата трябва да създава условия за развитие, а не само изисквания за производителите и преработвателите” допълни още Момчил Неков. \r\nБългарското розово масло е продукт със защитено географско означение, признат в целия Европейски съюз от 2014 г. „След проведени срещи в Главна дирекция “Земеделие” към Европейската комисия, се радвам, че успях да защитя включването на българското розово масло в международното споразумение с Китай. Това е важно, защото освен видимост, дава и защита от имитация на уникалния ни продукт на този огромен пазар”, сподели Момчил Неков пред присъстващите производители на продукти от българска роза.  \r\n„Грижата за малките розопроизводители трябва да бъде осъзнат ангажимент на държавата. Хората от населените места в община Карлово разчитат на доходите от ежегодния тежък труд, който полагат за своите малките градини с розови насаждения. Държавата е длъжна да балансира присъствието на пазара както на големите, така и на малките, а не да създава изкуствени конфликти между тях. Малките розопроизводители съхраняват векония поминък в района и въпросът би могъл да има демографски отзвук. Необгрижването на държавата може да доведе до още повече демографски проблеми в региона”, коментира Веска Ненчева, народен представител от ПГ на „БСП за България”, която също взе участие в честванията по случай празника на розата в Карлово.", "date": "2019.05.18", "title": "Европейски избори 2019: Момчил Неков: Законът за розата трябва да е справедлив и да гарантира ролята на държавата в сектора"}
{"url": "http://www.focus-news.net/news/2019/05/18/2659603/sofiya-remont-na-tramvayniya-pat-zatrudnyava-dvizhenieto-po-bul-sitnyakovo-v-rayona-rumanskoto-posolstvo.html", "text": "Ремонт на трамвайния път затруднява движението по бул. „Ситняково“ в района Румънското посолство в София, предаде репортер на  Радио „Фокус“ . Трафикът в посока „Подуене“ се осъществява със затруднения поради стеснено пътно платно.", "date": "2019.05.18", "title": "София: Ремонт на трамвайния път затруднява движението по бул. „Ситняково“ в района Румънското посолство"}
{"url": "http://www.focus-news.net/news/2019/05/18/2659602/afp-avstriyskiyat-vitsekantsler-podade-ostavka.html", "text": "Австрийският вицеканцлер Хайнц-Кристиан Щрахе, ключова фигура на европейската крайна десница, подаде оставка след уличаващи разкрития, само няколко дни преди европейските избори, предава  AFP \r\n\"Подадох оставката си като вицеканцлер на Австрия пред канцлера Курц и той прие това решение,\" каза Щрахе в емоционално телевизионно изявление. \r\nВ петък се появиха медийни съобщения, в които се твърди, че Щрахе е обещал обществени поръчки в замяна на помощ за предизборната кампания през 2017 от мнима руска бизнесдама, с която се е срещнал в луксозна вила на остров Ибиса няколко месеца преди парламентарните избори в Австрия. \r\nВ събота Щрахе настоя, че е станал \"жертва на целенасочена политическа атака\", която е използвала незаконни средства, но че напуска, за да избегне по-нататъшни щети за правителството.  Юлиян Марков", "date": "2019.05.18", "title": "AFP: Австрийският вицеканцлер подаде оставка"}
{"url": "http://www.focus-news.net/news/2019/05/18/2659604/kardzhali-intenziven-e-trafikat-na-gkpp-makaza-na-izhod-za-leki-avtomobili.html", "text": "Интензивен е трафикът на ГКПП „Маказа“ на българо-гръцката граница на изход за леки автомобили. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението се извършва без забавяне. \r\nДенис НИКИФОРОВ", "date": "2019.05.18", "title": "Кърджали: Интензивен е трафикът на ГКПП „Маказа“ на изход за леки автомобили"}
{"url": "http://www.focus-news.net/news/2019/05/18/2659601/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на българо-турската граница. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се извършва нормално и безпроблемно. \r\nМария КУРТЕВА", "date": "2019.05.18", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/18/2659605/evropeyski-izbori-2019-valeri-simeonov-nfsb-evropeyska-direktiva-zaplashva-rabotnite-mesta-v-marishkiya-baseyn.html", "text": "Завишените изисквания за емисиите от топлоелектрическите централи поставят под въпрос работните места на работещите в Маришкия басейн. Тежък въпрос. Имам амбициите да го поставя и доколкото успея да агитирам и останалите засегнати държави като Германия, Полша и Чехия, да опитаме да променим това решение. Тъй като се страхувам, че е невъзможно изпълняването на тези изисквания за емисиите. А ако то е възможно, това означава, че цената на тока трябва да стане недопустимо висока. И ако това не стане -тези централи трябва да затворят вратите си. Това заяви водачът на „Патриоти за Валери Симеонов (НФСБ и Средна Европейска класа)” - Валери Симеонов, на среща със симпатизанти в Стара Загора, коментирайки директивата, спусната от Европа за завишените екологични изисквания, касаещи големите горивни инсталации, които застрашават съществуването на ТЕЦ „Марица изток” 2, съобщиха от пресцентъра на  НФСБ .  \r\nЛидерът на НФСБ Валери Симеонов бе в Стара Загора на 17 май, в деня, когато НФСБ навърши 8 години. Срещата се състоя в залата на НЧ \"Св.Климент Охридски\", където Симеонов, заедно с кандидатите на НФСБ за Европейски парламент Гергана Микова, Венера Тодорова, Валентин Касабов, народният представител Християн Митев, директорът на ТВ СКАТ Данчо Хаджиев бяха посрещнати от домакините с изпълнения на българска народна музика.  \r\nВъпреки празника обаче, Валери Симеонов продължи да обсъжда с хората проблемите на региона. „Друг тежък въпрос за Старозагорска област е свързан с децентрализацията и с това, че европейските оперативни програми са централизирани”, каза още Валери Симеонов.  \r\nПо думите му Стара Загора има нужда от регионална програма. Това е един силно развит промишлен район с разнопосочни нужди по отношение на реализация и пазар и на сключване на съответните договори, така че има нужда от средства, които да бъдат регионално насочени. „Нещо, което в България не е прието, едва ли не се приема като анархия да се пренасочат фондове към регионите и да има оперативни програми, които да са регионални оперативни програми. Нещо, което и в Германия, и в Полша е масово приложено. Но, специално за Стара Загора това е необходимо”, подчерта водачът на „Патриоти за Валери Симеонов (НФСБ и Средна Европейска класа).  \r\n„Стара Загора също така има нужда от представителство на дребния и среден бизнес, който е доста добре развит тук, това е един от най-добре развитите промишлени райони. Аз лично виждам себе си като човек от бизнеса, представител на дребния и средния бизнес. Не случайно имахме среща с асоциацията на работодателите , бяхме много добре посрещнати и те заявиха подкрепата си. На регионално ниво има сериозни холдинги, които могат да ме ползват във всяко едно отношение. Аз ще бъде представител на бизнеса в Европейския парламент”, каза още Валери Симеонов. \r\nВерен на слогана „Вместо думи – действия”, на среща в Казанлък Валери Симеонов припомни един важен акт, заслуга на НФСБ. „Спасихме близо 1000 дка планинска земя, златна земя около Бузлуджа. Бойко Борисов беше подготвил решение на Министерски съвет да се гласува и да се подари на БСП тази територия ,заедно с монумента. Ако това беше станало, там щеше да кипи бурно социалистическо строителство, там вече щеше да има хотели и ресторанти. Лично аз бях човекът , който се противопостави на Бойко Борисов на заседание на Министерски съвет, аргументирах се , обясних на останалите министри и когато дойде време за гласуване , не успяха да съберат нужните гласове за безвъзмездното дарение на имота. И Слава Богу, тези 1000 дка българска държавна земя, остана държавна и в момента, благодарение и на областния управител Гергана Микова”, посочи Валери Симеонов. \r\n„Другото, което съм направил за Казанлък в Министерски съвет е да прокараме филиал на Техническия университет”, припомни лидерът на НФСБ. Лично кметът на общината Галина Стоянова и областният управител на Стара Загора Гергана Микова, които бяха в основата на идеята, са изказали благодарност за това.  „Този факултет вече е факт и тук могат да се подготвят инженерни кадри за нуждите на промишлените предприятия в Казанлък. Защото в България има много юристи, математици и прочие, но когато дойде време за технически специалисти-кадри няма. И точно там ,където има нужда, там трябва да се направят такива филиали”, категоричен беше Валери Симеонов. \r\nПо време на обиколката си в Старозагорска област водачът на листата на коалиция „Патриоти за Валери Симеонов” и кандидатите за евродепутати бяха посрещнати с пита и сол и в родната къща на Яворов в Чирпан. \r\nУредникът на музея Тодор Иванов направи кратка беседа за живота на поета и благодари на Симеонов за подкрепата на телевизия СКАТ и НФСБ за силното им участие в битката за придобиване на самостоятелен статут на къщата-музей. \r\nПрипомняме, че телевизия СКАТ води, заедно с работещите в музея и интелектуалци, 6-годишна битка за придобиване на самостоятелен статут на Яворовата къща, която юридически беше част от историческия музей в града, най-вероятно заради апетитите на общинското ръководство към отпускането на 3 милиона на реновация по Европейския програми. \r\nОбластният управител на Стара Загора Гергана Микова, която е втора в листата на КП „Патриоти за Валери Симеонов” сезира Министерство на културата , от където извършиха проверка и издадоха разпоредби. Дни след проверката родната къща на поета-революционер получи заслуженото уважение със самостоятелен статут на музей. \r\n„Патриоти за Валери Симеонов (НФСБ и Средна Европейска класа)” се явява на предстоящите избори за български представители в Европейския парламент с №1 в бюлетината.", "date": "2019.05.18", "title": "Европейски избори 2019: Валери Симеонов, НФСБ: Европейска директива заплашва работните места в Маришкия басейн"}
{"url": "http://www.focus-news.net/news/2019/05/18/2659586/sevina-hadzhiyska-natsionalnata-grupa-ne-na-strategiyata-za-deteto-protestite-prodalzhavat-nastoyavame-za-garantsii-che-ministerski-savet-se-otkazva-ot-tozi-proekt.html", "text": "Протестите срещу националната стратегия за детето продължават, организаторите настояват за гаранции, че Министерски съвет се отказва от този проект. Това каза в интервю за седмичното обзорно публицистично предаване „Метроном“ на  Радио „Фокус“  Севина Хаджийска, говорител на Националната група „Не на Стратегията за детето 2019- 2030 година“. „Въпреки изявлението на Бойко Бориков, че стратегия няма, все още не сме видели на писмено решение на Министерски съвет, че се отказват от този проект. Намерението ни за протести остава, тъй като вече част от стратегията е пренесена в българското законодателство чрез приетия Закон за социалните услуги. Създава се агенция за проследяване на доставчиците на социални услуги. Затова настояваме за гаранция, че тези промени в законите, които считаме, че са пряко обвързани с текстовете на стратегията и подготвят нормативните уредба за нея, ще отпаднат“, обясни Севина Хаджийска. Тя посочи, че в проекта на стратегията се твърди, че в контекста на жизнения цикъл на детството може да се приеме, че от зачеването си част от децата у нас вече имат различен шанс да реализират своя потенциал, по-късно тези различни житейски шансове се превръщат в основа на рискове и социални неравенства и те могат да бъдат идентифицирани и управлявани ефективно още в самото начало на детския живот. „Всяко насилие към децата, което приемаме, че означава физическо, психическо и сексуално, и сега в българското законодателство е много добре описано и регламентирано. В стратегията към това насилие се включват и много други фактори. Има ограничаване на водещата роля на семейството в оценката на рисковете. Това, което поставя детето в риск според стратегия са много неща от битовия живот на българите и много семейства влизат в тези рискови групи. Децата по закон са всички граждани под 18 години, което включва и най-малките. Как може малко дете да изрази обективна позиция“, коментира Севина Хаджийска. По думите й настоящата стратегия не трябва да бъде коригирана, защото това няма как да бъде постигнато, а трябва да бъде напълно отменена. „Нашият диалог с институциите ще започне тогава, когато те наистина приемат решение, че този проект категорично ще отпадне“, заяви Севина Хаджийска. Първият протест ще се състои тази неделя от 18.00 часа в София, както и в още няколко града на страната. Подобен протест ще бъде организиран и на 21 май, а националният протест ще се състои на 2 юни, допълни Севина Хаджийска. \r\nРосица АНГЕЛОВА", "date": "2019.05.18", "title": "Севина Хаджийска, Националната група „Не на Стратегията за детето“: Протестите продължават, настояваме за гаранции, че Министерски съвет се отказва от този проект"}
{"url": "http://www.focus-news.net/news/2019/05/18/2659607/gd-granichna-politsiya-trafikat-na-gkpp-makaza-e-intenziven-na-izhod-za-leki-na-gkpp-kalotina-za-tovarni-a-na-gkpp-dunav-most-vidin-za-vsichki-avtomobili.html", "text": "Трафикът на ГКПП \"Маказа\" на българо-гръцката граница е интензивен на изход за леки, на ГКПП \"Калотина\" на българо-сръбската - за товарни, а на ГКПП \"Дунав мост-Видин\" на българо-румънската - за всички автомобили. Това съобщиха от  ГД „Гранична полиция“ . \r\nПреминаването през всички пунктове на българо-македонската и българо-турската граница се осъществява нормално.", "date": "2019.05.18", "title": "ГД „Гранична полиция“: Трафикът на ГКПП \"Маказа\" е интензивен на изход за леки, на ГКПП \"Калотина\" - за товарни, а на ГКПП \"Дунав мост-Видин\" - за всички автомобили"}
{"url": "http://www.focus-news.net/news/2019/05/18/2659606/strana-ukrayna-rusiya-iska-da-svika-saveta-za-sigurnost-na-oon-zaradi-zakona-za-totalna-ukrainizatsiya.html", "text": "Русия иска да свика заседание на Съвета за сигурност на ООН във връзка с приемането от Върховната Рада на Украйна на Закона за гарантиране използването на украинския език като държавен език. Това съобщи председателят на Постоянното представителство на Украйна към ООН Олег Николенко на своята страница в социалната мрежа „Фейсбук“, цитиран от украинското издание  “Страна“ .  \r\n\"Днес стана известно, че делегацията на Руската федерация се е обърнала към председателя на Съвета за сигурност на ООН с искане за свикване на заседание във връзка с приемането от страна на Върховната Рада на Украйна на Закона за гарантиране използването на украинския език като държавен език\", пише Николенко. \r\nТой подчертава, че използването на украинския език в Украйна по никакъв начин не застрашава международния мир и сигурност, чието поддържане е задача на Съвета за сигурност на ООН, поради което \"няма смисъл да коментираме това по същество абсурдно отношение, което изненада не само Украйна\". \"Този закон е нашият вътрешен въпрос, който Кремъл се опитва да политизира\", посочва Николенко. \r\nТой разглежда тези действия на Русия като опит за маргинализиране на ключовата глобална платформа в политиката за сигурност, „за да я превърне в някакъв вечерен спектакъл в стила на пропаганден канал на руската телевизия”. \"Решението за датата и часа на заседанието трябва да бъде одобрено от ръководителя. През май това е Индонезия,\" добави Николенко. \r\nИзданието припомня, че на 25 април Върховната Рада прие на второ четене и като цяло Закона за използването на украинския език в Украйна. Парламентаристите обсъждаха изменения в документа на пленарни заседания в продължение на почти два месеца - от 28 февруари. На 15 май президентът на Украйна Петро Порошенко подписа Закона за езика, отбелязвайки изключителния му баланс. \r\nУнгарското външно министерство се надява, че избраният президент на Украйна Владимир Зеленски ще отговори правилно на закона за тоталната украинизация. \r\nКакто се съобщава от \"Страна\", лидерът на партията \"Платформа на опозицията - за живот\" Юрий Бойко заяви, че ще оспори закона за тоталната украинизация в Конституционния съд. Той отбеляза, че режимът на Порошенко се опитва да направи използването на родния език от руско-говорещите граждани на Украйна и представители на други национални общности невъзможно чрез закона за тоталната украинизация.  Юлиян Марков", "date": "2019.05.18", "title": "„Страна“ (Украйна): Русия иска да свика Съвета за сигурност на ООН заради Закона за тотална украинизация"}
{"url": "http://www.focus-news.net/news/2019/05/18/2659595/24-info-makedoniya-kosovski-studenti-iskat-tsarkvata-v-universiteta-v-prishtina-da-stane-muzey-na-srabskite-voenni-prestapleniya.html", "text": "Косовската неправителствена организация „Студентска демокрация“ призовава парламента на Косово да превърне православната църква в университетския кампус в Прищина, която сръбските власти започнаха да строят преди войната през 90-те години в \"музей на военните престъпления\", предава кореспондентът на Македонската информационна агенция (МИА), цитиран от македонското електронно издание  “24 Инфо“ . \r\nИскането на студентите последва изявлението на председателя на парламента на Косово Кадри Весели, че такъв музей ще бъде построен в Прищина. \r\n„Ние, студентите, искаме обектът в кампуса на Университета в Прищина, който е бил построен насилствено от балканските касапи Слободан Милошевич и Желко Ражнятович – Аркан да служи като музей на военните престъпления, извършени от Сърбия върху цивилното население в Косово, се казва в изявлението на студентската организация. \r\nПрезидентът на „Студентската демокрация“ Меджит Рамуша съобщи, че ще бъдат събрани много подписи на студенти и искането ще бъде отнесено към парламента на Косово, за да се изгради музей, тъй като недоизградената църква \"символизира насилието и етническото прочистване на Косово\".  Юлиян Марков", "date": "2019.05.18", "title": "„24 Инфо“ (Македония): Косовски студенти искат църквата в университета в Прищина да стане музей на сръбските военни престъпления"}
{"url": "http://www.focus-news.net/news/2019/05/18/2659608/evropeyski-izbori-2019-denitsa-zlateva-bsp-v-berlin-navsyakade-po-sveta-balgarskite-grazhdani-iskat-spravedlivost-v-darzhavata-ni.html", "text": "Кандидатът за евродепутат се срещна с българската общност в немската столица. Това съобщиха от пресцентъра на  БСП . \"Независимо в кой край на света се намират и къде са устроили живота си, българските граждани искат справедливост - за хората, в начина, по който се случват нещата в България.\"  Това каза Деница Златева, кандидат за евродепутат от листата на \"БСП за България\" и заместник-председател на НС на БСП, на среща с  представители на българската общност в Берлин.  \r\nЕдна от основните теми, по които разговаряха Златева и българите в немската столица, беше нуждата от по-ефективно сътрудничество между българската държава и диаспората. В рамките на срещата беше обсъден и прекъснатият контакт между българите, живеещи в чужбина, и държавните структури и представителства. Златева обсъди с участниците възможностите за сътрудничество и подкрепа от страна на Държавната агенция за българите в чужбина, посолствата и културните институти в ангажирането на българските граждани извън страната с различни обществени и културни инициативи. \r\nДеница Златева обсъди със сънародниците ни и впечатленията си от пътуванията из цяла България в рамките на кампанията. \"Има страх и огорчение у хората, но и същевременно желание и кураж за промяна. Особено в малките населени места - там са най-осезаеми последиците от масовата миграция към по-развитите страни в Европа и по света. Има цели села, които пустеят, редица места, където хората нямат достъп до болница и аптека. Това не може да продължава така\", каза още Златева.  \r\nКандидатът за евродепутат подчерта още, че искрено се надява все повече български граждани в чужбина за заявяват гражданската си позиция и да участват в изборите. \"Независимо къде точно се намираме, всички имаме отговорност към бъдещето на страната ни и е много важно да не бъдем безучастни, когато се решава то\", допълни Деница Златева.", "date": "2019.05.18", "title": "Европейски избори 2019: Деница Златева, БСП в Берлин: Навсякъде по света българските граждани искат справедливост в държавата ни"}
{"url": "http://www.focus-news.net/news/2019/05/18/2659612/evropeyski-izbori-2019-emil-radev-gerb-neka-se-gordeem-s-traditsiite-i-bogatata-kultura-na-balgariya.html", "text": "Нека се гордеем с традициите и бита ни, с богатата култура на България. Страната ни заема достойно място в обединена Европа, заяви кандидатът за евродепутат от листата на ГЕРБ и СДС Емил Радев в приветствието си към участниците и гостите в седмото издание на Фолклорната хоротека, която се провежда в добричкото село Бранище, съобщиха от пресцентъра на  ПП ГЕРБ . „Събития като това са доказателство, че пазим българската народност и традиции”, изтъкна Радев и пожела успех и весело настроение на всички присъстващи, вдъхновени от магията на фолклора. \r\nСред гостите на събитието бяха и народните представители от ГЕРБ вицеадмирал Пламен Манушев и Даниела Димитрова, която се включи в празника, облечена в народна носия. \r\nОрганизаторите на проявата пожелаха на всички да почерпят сила и самочувствие от българския фолклор, който се предава от поколение на поколение. На стадиона в Бранище бяха аплодирани 9 танцови състава, 1 певческа група, както и малките таланти от две детски градини в общината.", "date": "2019.05.18", "title": "Европейски избори 2019: Емил Радев, ГЕРБ: Нека се гордеем с традициите и богатата култура на България"}
{"url": "http://www.focus-news.net/news/2019/05/18/2659611/sport-grigor-dimitrov-pobedi-shveytsarets-prodalzhava-v-zheneva.html", "text": "Тенис: Най-добрият български тенисист Григор Димитров победи убедително швейцареца Марк-Андреа Хюслер в първия кръг на квалификациите на турнира в Женева и ще играе мач за влизане в основната схема. Григор Димитров победи с 2:0 сета (6:4, 6:3) без проблеми за 64 минути. За последно Григор Димитров участва в квалификации на АТР турнир през 2012-а година. \r\nВъв втория кръг на квалификациите в Женева най-добрият ни тенисист ще се изправи срещу италианеца Томас Фабиано, който е №100 в световната ранглиста.", "date": "2019.05.18", "title": "Спорт: Григор Димитров победи швейцарец, продължава в Женева"}
{"url": "http://www.focus-news.net/news/2019/05/18/2659613/premierat-boyko-borisov-shte-otpusnem-okolo-500-hil-lv-za-pridobivane-na-chastnite-ulitsi-na-azotno-toroviya-zavod-v-stara-zagora.html", "text": "На следващото заседание на Министерски съвет ще отпуснем около 500 хил. лв. за придобиване на частните улици на Азотно-торовия завод в Стара Загора. Това каза пред журналисти в Стара Загора министър-председателят Бойко Борисов, предаде репортер на  Агенция „Фокус“ . \r\n„Оставям на журналистите да разберат кои са правили този завод през 2006 г. ГЕРБ въобще ги е нямало на картата тогава“, обясни Борисов. Той посочи, че не може в центъра на България на 1500 дка да не могат да дойдат инвеститори, защото е земята е частна. „На хората тук съм дошъл да кажа, че всичко това ще го свършим. Исках да дойда да го видя, защото кметът ми обясняваше и аз не можех да повярвам. Така че ще купим тези 80 дка и ще ги дадем“, заяви Борисов. \r\nОт своя страна, кметът на Стара Загора Живко Тодоров заяви, че собственикът на тези улици е фалирал и друг чрез съдя-изпълнител е успял да ги придобие. „Ние влязохме в разговор с новия собственик и започнахме да се договаряме за това да ги купим. Благодарение на премиера, който заяви, че Министерски съвет на следващото си заседание ще отпусне пари,  ще можем да купим улиците. И през следващите месеци ще работим за подобряване на инфраструктурата“, каза още той.", "date": "2019.05.18", "title": "Премиерът Бойко Борисов: Ще отпуснем около 500 хил. лв. за придобиване на частните улици на Азотно-торовия завод в Стара Загора"}
{"url": "http://www.focus-news.net/news/2019/05/18/2659610/plovdiv-it-i-autsorsing-branshovete-obyaviha-zaedno-burgas-za-nay-barzo-razvivashtiya-se-tehnologichen-grad.html", "text": "Българската Аутсорсинг асоциация и Българската асоциация на софтуерните компании солидарно обявиха Бургас за най-бързо развиващия се технологичен град при раздаването на годишните си награди. Това съобщиха от пресцентъра на  Община Бургас . Церемонията се състоя снощи в Пловдив. От името на кмета Димитър Николов наградата прие заместникът му Йорданка Ананиева. Награда получи и Професионалната гимназия по компютърно програмиране и иновации В категорията за най-успешно сътрудничество между образованието и бизнеса, победител е Професионалната гимназия по компютърно програмиране и иновации. Община Бургас създаде това ново и първо по рода си у нас училище с идеята да произвежда кадри за вечно „гладния“ пазар на труда в технологичния сектор. В неговото настоятелство са някои от най-големите български IT компании, които ще сключат договори с учениците веднага след успешното приключване на тяхното обучение.", "date": "2019.05.18", "title": "Пловдив: IT и аутсорсинг браншовете обявиха заедно Бургас за най-бързо развиващия се технологичен град"}
{"url": "http://www.focus-news.net/news/2019/05/18/2659609/evropeyski-izbori-2019-angel-dzhambazki-vmro-nevlizaneto-na-balgariya-v-shengen-e-chast-ot-planomernoto-sasipvane-i-unishtozhavane-na-iztochnoevropeyskiya-transporten-bransh.html", "text": "Невлизането на България в Шенген е част от планомерното съсипване и унищожаване на източноевропейския транспортен бранш. Това каза кандидатът за евродепутат и водач на листата на ВМРО- БНД Ангел Джамбазки в предаването „Седмицата“ по  Дарик радио .  „България има хилядолетна култура и традиция и аз не се съмнявам в бъдещето на Отечеството. Безспорен факт е, че Европейският съюз е най-успешният политически съюз, в който България е членувала от времето на Второ българско царство“, отбеляза той. „Европейският съюз е добър избор за България. България я е имало и ще я има и преди, и след Европейския съюз“, добави Джамбазки. Според него България трябва да използва създалата се обстановка около Брекзит за връщането на българите у нас, като създава по-добри условия в страната. Ангел Джамбазки се обяви срещу квотите за приемането на мигранти в страните членки, определени от Европейския съюз. „Категорично, абсолютно, безусловно, без съмнения, в никакъв случай. България има своя система за национална сигурност, поддържана от вътрешен ред и въоръжени сили. Външната граница на България е един от признаците на националния суверенитет. Тя трябва да бъде защитавана срещу нелегалното преминаване. Незаконното преминаване на държавни граници понастоящем е състав от Наказателния кодекс и е престъпление“, допълни Джамбазки.  \r\nСпоред него България категорично трябва да влезе в Шенген. Попитан след като страната ни е член на ЕС вече 12 години, защо все още не сме влезли в пространството, той отговори: „Защото Германия и Холандия, водени от вътрешнополитическите си лицемерни послания, пречат политически на влизането на България, Румъния и Хърватска в Шенген. Невлизането на България в Шенген е част от планомерното съсипване и унищожаване на източноевропейския транспортен бизнес и бранш“, добави той.", "date": "2019.05.18", "title": "Европейски избори 2019: Ангел Джамбазки, ВМРО: Невлизането на България в Шенген е част от планомерното съсипване и унищожаване на източноевропейския транспортен бранш"}
{"url": "http://www.focus-news.net/news/2019/05/18/2659614/evropeyski-izbori-2019-krum-donchev-bsp-balgariya-ima-nuzhda-ot-nova-ideya-za-patna-bezopasnost.html", "text": "„България има нужда от нов път и нова идея за пътната си безопасност, която да бъде част от общата стратегия за сигурността и безопасността на гражданите ни. Грижата за безопасността на гражданите трябва да е приоритет на всеки държавник.“ Това заяви кандидатът за евродепутат от \"БСП за България\" Крум Дончев в гр. Пещера, където се проведе състезание по безопасно кормуване, съобщиха от пресцентъра на  БСП . \r\nПо думите му безопасността на движение по пътищата е изключително болезнена тема за България, тъй като през последните години нашата държава се нарежда сред първите места по брой загинали от пътно транспортни произшествия от държавите членки на ЕС.  Основните причини за  черната статистика са липсата на взаимодействие между отговорните институции, тенденцията за прехвърляне на отговорности, липсата на регулация.  \r\n„Категорично мога да заявя, че платформата на БСП - “Визия за България“ има стратегия в тази посока и тя е разписана до степен на проектопредложение, което да служи за отправна точка на развитие. В нея са засегнати възпитанието на подрастващите, методиката за обучения на шофьорите, методиката на контрола, пътната инфраструктура, адаптиране на хората в неравностойно положение, навременни действия на полицията, добри практики от страните членки“, каза още Дончев.", "date": "2019.05.18", "title": "Европейски избори 2019: Крум Дончев, БСП: България има нужда от нова идея за пътна безопасност"}
{"url": "http://www.focus-news.net/news/2019/05/18/2659616/tass-v-belarus-se-provezhda-golyamo-izlozhenie-na-orazhie-i-voenna-tehnika.html", "text": "Десетата изложба на оръжия и военна техника MILEX 2021 ще се проведе на територията на специалната икономическа зона \"Великий камен\" - в съвместния китайско-беларуски индустриален парк. , предава  TACC \r\n„Великий Камен“ е специална икономическа зона, беларуско-китайски индустриален парк, който се изгражда на територията на Смолевичския район на Минската област близо до Националното летище Минск в съответствие с междуправителствено споразумение между Китай и Беларус.  \r\nОт 15 май до 18 май там се проведе международно изложение на оръжията и военното оборудване MILEX 2019. Изложението на руските предприятия заемаше над 500 квадратни метра. Организаторът на единната руска експозиция традиционно е \"Рособоронекспорт\". \r\nНа изложението е представено, както стрелково малокалибрено оръжие, така и ракетни установки и системи за залпов огън.  Юлиян Марков", "date": "2019.05.18", "title": "ТАСС: В Беларус се провежда голямо изложение на оръжие и военна техника"}
{"url": "http://www.focus-news.net/news/2019/05/18/2659619/premierat-boyko-borisov-vse-poveche-uspeli-znaeshti-i-mozheshti-hora-zapochvat-da-se-vrashtat-v-balgariya-zaradi-dobrite-zaplati-na-visokokvalifitsiraniya-personal.html", "text": "Все повече успели, знаещи и можещи хора започват да се връщат в България заради добрите заплати на висококвалифицирания персонал. Това каза пред журналисти в Стара Загора министър-председателят Бойко Борисов, предаде репортер на  Агенция „Фокус“ . \r\n„Огромни високо технологични заводи се правят в Кърджали, плюс социални центрове за работниците. В Русе пък се строят най-високо технологичните продукти, които отиват 100% за Германия – например най-скъпите камери на „Мерцедес“ се произвеждат в Русе, включително и лазерни лъчи на фаровете“, каза още Борисов. Той посочи, че пет подобни завода има и в Шумен. „И аз мога да се обзаложа, че шаситата на BMW ще се правят в Шумен“, коментира Борисов. Той посочи, че всички заводи вече идват в България и тук се правят високо технологични компоненти и най-скъпите системи. \r\n„Нашите работници са високо квалифицирани, дисциплинирани. Заводите в Русе работят с 20% по-голям капацитет отколкото в Чехия. Немците действително казват, че българите са уникални като работници. В същото време все повече успели, знаещи и можещи хора започват да се връщат в България. Защото заплатата на директора на един завод, да не го казвам кой е, е от 15 000 евро нагоре. А средният високо квалифициран персонал получава по 5-6 хил. евро. А 1300 лв. плюс ваучери за храна взимат останалите работници там“, обясни Борисов и подчерта, че тези, които работят качествено, ще взимат и по-високи заплати.", "date": "2019.05.18", "title": "Премиерът Бойко Борисов: Все повече успели, знаещи и можещи хора започват да се връщат в България заради добрите заплати на висококвалифицирания персонал"}
{"url": "http://www.focus-news.net/news/2019/05/18/2659620/", "text": "Целият живот на генерал Владимир Вазов е пример за чест, отдаденост и достойнство. Това каза в предаването „За честта и славата на България“ на  Радио „Фокус“  военният историк полк. Мишо Йорданов, по повод кончината на генерала на 20 май, 1945 г. Владимир Минчев Вазов е български офицер, ръководил българските части по време на успешната отбранителна операция при Дойран по време на Първата световна война. Владимир Вазов е осмото дете в семейството на Минчо Вазов и Съба Хаджиниколова. Негови братя са писателят Иван Вазов и генералът Георги Вазов. Брат му генерал Георги Вазов също влияе върху избора на неговата жизнена позиция, обясни военният историк. Когато се води Руско-турската война, Владимир Вазов е едва 9-годишен. Тогава се случва събитие, което определя и жизнения му избор - съсичането на баща му от турците. Избира военната професия и се насочва към артилерията. Есента на 1885 година е обявено Съединението, а по-късно избухва и Сръбско – българската война, Владимир Вазов, едва седемнадесетгодишен, се явява пред наборна комисия, за да бъде записан като войник. Комисията го изслушва, но поради малката му възраст и факта, че четирима от неговите по-големи братя са записани вече в редовете на войската, не е приет. След като завършва шести гимназиален клас през 1886 година Владимир Вазов издържа успешно приемния изпит и постъпва във Военното училище в София. Така на 14 януари 1886 година юнкел Владимир Вазов е зачислен в първия специален клас. След петнадесетмесечно обучение, на 27 април 1887 година старши портупей юнкер Вазов завършва с осмия випуск и е произведен в чин подпоручик. След производството си е зачислен във Втори артилерийски полк в Шумен.  През 1894 година е произведен в чин капитан, след което през ноември същата година е приведен като старши офицер в батарея от Четвърто артилерийско отделение в София. През Балканската война полковник Вазов командва Четвърти скорострелен артилерийски полк в Първа пехотна софийска дивизия. Участва в боевете при Гечкинли, Люлебургас и Чаталджа. През Междусъюзническата война отново като командир на Четвърти скорострелен артилерийски полк участва в боевете между Цариброд и Пирот, при Бубляк, Дренова глава и Градоман. Най-големите успехи на Владимир Вазов са по време на Първата световна война, когато за първи път се използват бойни отровни вещества. На 20 май 1917 Владимир Вазов е произведен в чин генерал – майор. Боевете, които се провеждат на 16, 17 и 18 септември 1918 година, са известни още като Дойранската епопея, когато срещу дивизията на Вазов се изправят английски и френски дивизии. Превъзходството в полза на противника е многократно, припомни Мишо Йорданов. „Доблестните защитници са изтърпели невероятно силния унищожителен огън, но те дават само 9 жертви, което означава, че Вазов ги е подготвил така за тази битка, че когато англичаните тръгват на вълни самоуверено, плевенци излизат от окопите си готови, за да защитят позициите си и нанасят огромни поражения на английските дивизии“, каза военният историк. Полк. Мишо Йорданов заяви, че битката при Дойран е триумфът на генерал Владимир Вазов. „И до днес английските курсанти изучават като пример тази битка“, подчерта военният историк. \r\nЕвелина БРАНИМИРОВА", "date": "2019.05.18", "title": "Полк. Мишо Йорданов, военен историк: Целият живот на генерал Владимир Вазов е пример за чест, отдаденост и достойнство"}
{"url": "http://www.focus-news.net/news/2019/05/18/2659622/mvr-23-dushi-sa-raneni-pri-katastrofi-v-stranata-za-izminaloto-denonoshtie.html", "text": "23 души са ранени при 16 катастрофи в страната за изминалото денонощие. Това съобщиха от пресцентъра на  МВР .  От началото на месеца са регистрирани 255 произшествия, загиналите са 22, а ранените 339. От началото на годината при катастрофи в страната са загинали 166 души, 2536 са били ранени при 1999 пътни инцидента.  \r\nДинамичните данни са на база текущи съобщения, получени от ОДМВР до 24:00 часа на 17 май 2019 г. Информацията непрекъснато се актуализира според промяна статуса на ПТП, загиналите и ранените участници в движението, поради което може да се наблюдават колебания в ежедневните, месечните или годишните данни. \r\nПри сравнение с реалните данни за загиналите (174) през същия период на 2018 г. се отчитат 8 (осем) по-малко загинали участници в движението по пътищата през 2019 г. \r\nНа 17.05.2019 г. в ОДЦ ГДНП е постъпила информация от ОДМВР-Варна за един допълнително починал участник от ПТП, настъпило на 02.05.2019 г.", "date": "2019.05.18", "title": "МВР: 23 души са ранени при катастрофи в страната за изминалото денонощие"}
{"url": "http://www.focus-news.net/news/2019/05/18/2659615/zam-ministar-tanya-mihaylova-za-zrelostnitsite-sas-spetsialni-obrazovatelni-potrebnosti-shte-badat-osigureni-spetsialni-materiali-i-dopalnitelno-vreme-za-maturite.html", "text": "За зрелостниците със специални образователни потребности ще бъдат осигурени специални материали на матурите, като ще имат и 2 часа допълнително за решаване на изпита. Това каза зам.-министърът на образованието и науката Таня Михайлова в интервю за  Агенция „Фокус“  относно матурите за дванадесетокласниците. „За зрелостниците, които имат специални образователни потребности и са отбелязали това обстоятелство в заявлението за допускане до матурите и съответно от там, в зависимост от техните потребности, им се осигуряват материалите. За слабо виждащи, например, се брайлират текстовете или се увеличава размерът на шрифта, ако имат дислексия“, заяви Таня Михайлова. Тя отбеляза, че всичко това е описано, за това материалите са съобразени с конкретните потребности на съответния зрелостник. „За всички ученици със специални образователни потребности са предвидени допълнителни до 2 часа удължаване на времето, което се разпределя съответно между модулите. Например, тези изпити, които са съответно с 3 модула, имат право на първия и втория до 30 минутни допълнително време, за което да работят. За последния модул имат 60 минути. А за втория вариант на изпита, ако са на 2 модула - към първия са 40 минути, а към втория 80 минути. В този смисъл, 2 часа са предвидени за допълнителна работа“, посочи още тя.  \r\nИрина ИВАНОВА Пълния текст на интервюто четете в „Мнение”", "date": "2019.05.18", "title": "Зам.-министър Таня Михайлова: За зрелостниците със специални образователни потребности ще бъдат осигурени специални материали и допълнително време за матурите"}
{"url": "http://www.focus-news.net/news/2019/05/18/2659623/evropeyski-izbori-2019-tsvetelina-penkova-bsp-vreme-e-da-si-povyarvame-i-da-tragnem-kam-promyanata.html", "text": "\"Време е да си повярваме и да тръгнем към промяната.\" Това заяви кандидатът за евродепутат от листата на \"БСП за България\" Цветелина Пенкова, съобщиха от пресцентъра на  БСП . Тя говори пред гражданите в Южния парк в София по време на събитието \"Виж ме, аз съм с мама\", организирано от Обединението на жените-социалистки към БСП - София с председател Таня Найденова. На него присъстваха още кандидатите за евродепутати Петър Витанов и проф. Мариела Модева, както и лидерът на БСП - София Калоян Паргов. \"Тези избори са първата стъпка, която ние, българите, можем да направим към промяната. Да заявим, че имаме самочувствието и вярата да поемем по друг път, да сменим този модел на управление\", каза Цветелина Пенкова. \"Живяла съм дълги години в чужбина и зная за какво става въпрос. Натъжава ме фактът, че много българи, млади семейства, избират емигрантския живот. Също така знам, че всички тези българи биха избрали да останат тук, ако могат да получат нормални условия за достоен живот. Защото няма нищо по-хубаво от това- мама, татко, баба и дядо да са до теб и когато имаш нужда, да са ти опора. За жалост, средата в България не позволява на всички тези млади семейства да осигурят на децата си бъдещето, което заслужават. И ние трябва да се борим за промяна на тази среда. Трябва да повярваме, че България може да предложи повече на децата си. Ние можем да осъществим тази промяна. Тя ще тръгне от нас с победата на 26-и май, с номер 18\", добави Цветелина Пенкова. \r\nПроф. Мариела Модева, кандидат за евродепутат на левицата, добави, че подкрепата от хората ще е не само за социална Европа, но и за социална България. \"За да може българските граждани, нашите деца да растат в едно общество, което показва грижа към тях, защото най-уязвими от социално изключване са семействата с един родител и многодетните семейства. И защото средствата, които получават, са направо смешни на фона на европейските. И заради това кандидатите в листата на \"БСП за България\" сме мотивирани да се борим за каузата \"Хората в центъра на политиките\", за една по-социална Европа. По този начин да започне и промяната в България. Нашият девиз е: \"Справедливост сега!\". \"Не!\" на насилието във всичките му форми, \"Да!\" на защитата на децата, на семействата, на изконните български ценности и, разбира се, на свещеното право на глас. Да го упражним на 26 май, с №18 в интегралната бюлетина\", каза Мариела Модева. \r\n\"Изборите на 26-и май са важни не само за Европа, но и за нашата страна, град, дори квартал\", заяви председателят на БСП - София Калоян Паргов. \"Време е за промяна, време е за справедливост сега\", каза той.  \"България има нужда от справедливи доходи, от качествено здравеопазване и образование, от достъпна среда за хората в неравностойно положение, от по-висок стандарт на живот. Нека да дадем енергия и надеждите си на нашите кандидати за представители в Европейския парламент! За да получат те шанса да се борят за справедливост - за нас и за нашите деца. Когато прекрачат прага на Европейския парламент да не забравят мисията, с която сме ги изпратили - преодоляване на неравенствата и справедливост сега. Нека на 26 май всички да упражним правото си на глас и да не позволяваме друг да определя бъдещето ни. Време е да сложим точка на това управление и да поставим началото на промяната в София и в България!\", изтъкна Паргов.", "date": "2019.05.18", "title": "Европейски избори 2019: Цветелина Пенкова, БСП: Време е да си повярваме и да тръгнем към промяната"}
{"url": "http://www.focus-news.net/news/2019/05/18/2659617/evropeyski-izbori-2019-prof-boyan-durankev-koalitsiya-za-balgariya-nie-ot-koalitsiya-za-balgariya-shte-rabotim-v-evropeyskiya-parlament-za-vashite-detsa-i-vnutsi.html", "text": "Аз и кандидатите за евродепутати от „Коалиция за България“ ще работим в Европейския парламент за вашите деца и вашите внуци и за младите хора. Вие, гласувайки, ще помогнете на тези млади хора за едно по-добро бъдеще за България“. Това заяви водачът на листата на „Коалиция за България“ за изборите за Европейския парламент проф. Боян Дуранкев пред граждани в Смолян, предаде репортер на  Радио „Фокус“ – Смолян . Той отбеляза, че пътят от България към Европейския съюз и от ЕС към България е доста труден и сложен, с повече завои и криволичения, въпреки че 12 години се опитваме да пипнем пулса на ЕС. „Тезата за мира и превръщането й за ЕС в лидер през следващите 5 години го тълкуваме като най-важното нещо. Ако няма мир всеки ще отделя 2000 лв. годишно за въоръжение. Ако продължаваме да се въоръжаваме, ще продължи и тезата 2 % от БВП да се дава за въоръжение. Кой и защо го определи това? Настояването е на САЩ, които имат в 80 държави свои бази. България няма такива бази и не желаем да участваме във войни. Ако се намалят тези проценти от 2 на 1, има къде да се вложат тези пари“, поясни проф. Дуранкев. \r\nТой подчерта, че най-голямата му лична амбиция е да постигнат съгласие, че е необходимо да се променят правилата на играта в страните, които са изоставащи в своето развитие. „Румъния преди 10 години беше 10 години зад нас, а сега въпреки че заедно влязохме в ЕС, тя е 10 години икономически пред нас. Ще настояваме в ЕС да постигнем т. нар. догонващото икономическо развитие с темп на растеж за България 6-7 % годишно. Най-бърза скорост на развитие да имат страните, които са най-слабо развити. Второ, на база на това икономическо развитие е необходимо ускорено догонващо социално развитие. Ние можем да поставим въпроса минималната работна заплата да нараства с 10 % средногодишно за да достигне до 510 евро, при положение, че сега в Европа средната е 924 евро“, посочи проф. Дуранкев. Той допълни, че по този начин младите хората ще могат да си купят жилище, да отгледат 2-3 дечица и да могат да останат в България. Водачът на листата на „Коалиция за България“ уточни, че в това отношение ще търсят подкрепата на Румъния, Литва, Латвия, Естония, Полша, Унгария и Чехия, тъй като те са пострадали от факта, че младежите им са отишли да работят на по-добро място. Проф. Дуранкев уточни, че един фонд бебе при който се подпомагат младите семейства при всяко новородено дете ще свърши работа. „За тези, които завършват висше образование да получават т. нар данъчна ваканция, тоест ако 6 г са учили, в следващите 6 години да бъдат освободени от плащане на данъци“, добави водачът на листата за евродепутати от „Коалиция за България“. \r\nТой подчерта, че ако бъдат избрани за евродепутати, предлагат всеки месец да дават пълен отчет какво са направили в Европейския парламент, какви приходи и разходи имат, а остатъкът да се дава за добри цели. „Не виждам след 30 години преход, морал и етика в българската политика. На 26 май хората трябва да подготвят оръжието си – бюлетината. При демокрацията това е най-важното оръжие, с което можем да променим нещата. Ще се постараем да не изпъкваме като хора, които крещят и обещават неща които няма да се случат“, каза още проф. Боян Дуранкев. \r\nНели ГЕРГЬОВСКА", "date": "2019.05.18", "title": "Европейски избори, 2019: Проф. Боян Дуранкев, „Коалиция за България“: Ние от „Коалиция за България“ ще работим в Европейския парламент за вашите деца и внуци"}
{"url": "http://www.focus-news.net/news/2019/05/18/2659621/burgas-detsa-i-roditeli-se-vklyuchiha-s-nastroenie-v-sabotniya-praznik-na-zdravoslovnoto-hranene.html", "text": "Две събития, посветени на здравословното хранене, се проведоха в експоцентър „Флора“ с подкрепата на Община Бургас. Това съобщиха от пресцентъра на  Общината . Инициативите събраха на едно място много деца и родители с мнение по темата, осъзнаващи колко е важно качеството на храната за качеството на живота. С поздрав към тях се включи и кметът Димитър Николов. В първото събитие, организирано от  фондация „За Храната“, децата приготвяха лесни рецепти със зеленчуци, разработени и съгласувани от експерти диетолози. В работилниците участваха родители и учители. Всяко дете получи занимателна книжка с игри и лесни за изпълнение рецепти. Второто събитие, наречено „Бургас за чиста и добра храна“, е част от общинската програма „Активни и здрави“. То предложи на участниците пълноценна и вкусна храна, заедно със съвети как да изберем своя начин за балансирано хранене.", "date": "2019.05.18", "title": "Бургас: Деца и родители се включиха с настроение в съботния празник на здравословното хранене"}
{"url": "http://www.focus-news.net/news/2019/05/18/2659625/evropeyski-izbori-2019-rumen-petkov-koalitsiya-za-balgariya-listata-ni-s-evrodeputati-ne-e-chast-ot-statukvoto-a-ima-intelektualna-mosht-i-sila.html", "text": "Листата с евродепутати на „Коалиция за България“ не е част от статуквото, а има интелектуална мощ и сила. Това заяви Румен Петков – кандидат за евродепутат от „Коалиция за България“ и лидер на АБВ, пред граждани в Смолян, предаде репортер на  Радио „Фокус“ – Смолян . „Водачът на листата проф. Боян Дуранкев е имал възможност да реализира кариерата си в САЩ, в Европа и Русия, но е избрал България. Любомира Ганчева е силна в социалната сфера. Проф. Боян Киров един от водещите физици в БАН. Георги Кичуков е сред най-добрите неврохирурзи в България. Листата ни има интелектуална мощ, има сила и то не, защото трикратния световен шампион Антон Коджабашев е в нея. Това са хора признати в своите сектори. Те са завоювали признание и уважение“, подчерта Румен Петков. \r\nТой отбеляза, че в листата на „Коалиция за България“ няма къщи за гости, апартаменти без пари, асансьори в хола. „Девет от кандидатите са до 35-годишна възраст и тази енергия не трябва да бъде подценявана. Всички са имали възможност да се реализират за граница. Тези хора са избрали да са тук в България и всеки трябва да бъде видян, разбран и уважен. Нашето убеждение е, че България е Европа“, посочи Петков. Той припомни, че заради събития като Баташкото клане, годишнината от което беше на 16 май, България ама 500 години забавяне, но с такива събития сме дали възможност на свободна и демократична Европа да се развива. „Ние не мразим никого, ние сме може би най-толерантната нация в Европа и света. Успоредно с това трябва да си дадем сметка, че ако ние не променим тук в т. ч. и на тези избори грешката и бедата е в нас. Няма как 9 млрд евро да са влезли в страна за регионални политики и да не се виждат. Проф. Дуранкев има много хубав и израз, че ГЕРБ и БСП имат политика на усвояване на тези пари – къщи за гости, апартаменти, суджуци, но парите не стигат до народа. Този двуполюсен модел по такъв начин наложен е извратен. Няма битка на политики. Той е една страна на една монета“, поясни кандидатът за евродепутат. Той подчерта, че на 26 май трябва да се каже, че този двуполюсен модел е дотук и посочи, че ГЕРБ и БСП нямат различия нито в данъчната политика, в развитие на инфраструктура, по отношението на културното и историческото наследство и по енергийната справедливост и сигурност на България. \r\n„Листата на „Коалиция за България“ не е част от статуквото, това са хора всеки, от които има лице и гръбнак. Апелирам към всички, които са в Европейския парламент да казват как са гласували техните евродепутати. Аз твърдя, че тези евродепутати работят против България, но никой не ме опровергава, а го казвам от една година насам. Затова подкрепете тези хора от листата на „Коалиция за България“, те го заслужават. Тук говорим за морал, за човешко достойнство и за отговорност. Ние искаме да проведем дебата защо от членството в ЕС допуснахме да се обогатят много малко хора, а всички останали да страдат. Трябва да покажем че България може да има силно, достойно и достолепно участие в Европейския парламент. Ако ние изпратим хора като тези в листата на „Коалиция за България“, може да знаем, че в европейските институции има кой да я води битката за България“, каза още Румен Петков. \r\nНели ГЕРГЬОВСКА", "date": "2019.05.18", "title": "Европейски избори, 2019: Румен Петков, „Коалиция за България“: Листата ни с евродепутати не е част от статуквото, а има интелектуална мощ и сила"}
{"url": "http://www.focus-news.net/news/2019/05/18/2659626/d-r-vasil-traykov-sdruzhenie-po-kardiostimulatsiya-i-elektrofiziologiya-balgariya-nyama-dostatachno-dobre-izgradena-sistema-za-reaktsiya-pri-sluchai-na-vnezapna-sardechna-smart.html", "text": "България няма достатъчно добре изградена система за реакция при случаи на внезапна сърдечна смърт. Това каза в интервю за  Радио „Фокус“ – Варна  д-р Васил Трайков, председател на Сдружението по кардиостимулация и електрофизиология в България, което организира тридневен конгрес на кардиолози край Варна. Две от основните теми на събитието са сърдечното мъждене и внезапната сърдечна смърт. По думите на д-р Трайков голяма част от хората със сърдечни заболявания загиват именно от второто заболяване. „Внезапната сърдечна смърт е състояние, което настъпва, когато настъпи някаква остра и тежка причина, водеща до невъзможност на сърцето да изпомпва кръв. В не малък, бих казал, в големия процент от случаите това са именно аритмии. Най-вече това са животозастрашаващите камерни трахи аритмии, особено при пациенти със структурни сърдечни заболявания. Проблемът наистина е сериозен, защото отнема много животи“, заяви д-р Трайков. Според него оказването на първа помощ и медицинска помощ на пациенти с такива заболявания в България трябва да се подобри в много отношения.  \r\n„Това е един процес, който започва още от момента, в който случайния минувач види падналия човек на улицата. Той трябва да бъде, и нашата цел е такава, достатъчно добре обучен, за да реагира и да може да започне незабавно реанимационни мероприятия. След, което трябва да има осигурена система за спешна помощ, която да осигури навременно пристигане на линейката, възможност за дефибрилация, т. е., за възстановяване на сърдечния ритъм. След това да се транспортира до съответното лечебно заведение и накрая да се създаде възможност за профилактика на понататъшни такива епизоди на внезапна смърт“, обясни д-р Трайков. Той допълни, че в такъв случаи на пациентите трябва да бъдат поставени специални устройства, наречени имплантируеми кардиовертери – дефибрилатори. „Те имат много по-сложна електроника от пейсмейкърите, която позволява това устройство да разпознае патологичния бърз ритъм и да го погаси, чрез високочестотна стимулация или чрез подаването на високоволтов елекртически импулс, който да терминира ритъмното нарушение. Целият този континиум, мисля, че трябва да се дискутира. Мисля, че имаме още доста път да извървим, докато постигнем нивото, което са постигнали другите европейски държави“, каза още специалистът.  \r\nПо думите му в страната съществуват медицински центрове и лекари, които успешно прилагат тези специални устройства, но те не са изцяло покрити от Здравната каса. „Това налага пациентите, които са нуждаещи се от това устройство, да доплащат част от сумата, когато ги имплантираме“, съобщи д-р Трайков. \r\nБояна АТАНАСОВА", "date": "2019.05.18", "title": "Д-р Васил Трайков, Сдружение по кардиостимулация и електрофизиология: България няма достатъчно добре изградена система за реакция при случаи на внезапна сърдечна смърт"}
{"url": "http://www.focus-news.net/news/2019/05/18/2659630/sport-dimitar-kuzmanov-se-klasira-na-finala-na-tenis-turnira-v-antaliya.html", "text": "Тенис: Българинът Димитър Кузманов се класира за финала на тенис турнира в Анталия с награден фонд 15 000 долара. Това ще бъде първи финал за Кузманов през този сезон. \r\nВодачът в схемата разгроми победи с 2:0 сета (6:2, 6:1) Виктор Влад Корня от Румъния за 78 минути игра, съобщи официалният сайт на родната тенис федерация. \r\nНа финала Кузманов ще играе срещу номер 8 в схемата Олег Приходко от Украйна.", "date": "2019.05.18", "title": "Спорт: Димитър Кузманов се класира на финала на тенис турнира в Анталия"}
{"url": "http://www.focus-news.net/news/2019/05/18/2659628/evropeyski-izbori-2019-premierat-boyko-borisov-ot-opozitsiyata-veche-useshtat-che-shte-zagubyat-i-tezi-izbori-i-stavat-zlobni-i-zlachni.html", "text": "От опозицията вече усещат, че ще загубят и тези избори и стават злобни и злъчни. Това каза пред журналисти в Стара Загора министър-председателят Бойко Борисов, предаде репортер на  Агенция „Фокус“ . Борисов посочи, че в последните години се инвестира все повече в инфраструктура и резултатите са видими. „Опозицията за това вече се усеща, че ще загуби и тези избори. И стават толкова злобни, злъчни – гледахте дебата. Те нямат какво да покажат“, коментира премиерът. „Искаме нещо да им намерим дефект, но те нищо не са строили, нищо не са правили“, каза още той. \r\n„Следващата седмица ще открием нов германски автомобилен завод в Пазарджик. Плюс околовръстното, пътят Пловдив – Асеновград. Искам да видя дали за сезона ще успеят да стане пътят до Слънчев бряг, за да няма тапи изобщо. В Бургас световно първенство по лека атлетика ще се провежда – и там искам, да видя как вървят нещата следващата седмица“, заяви Борисов. Той посочи, че в момента в България се правят огромни строежи. „И те затова беснеят – яд ги е, защото виждат, че и доходите се вдигат, и инвестициите са големи. Виждате президента като има нещо хубаво, вика: „това хубаво, онова хубаво“. А иначе лошото само за правителството. Разбира ме ги, и те водят своята политическа стратегия“, коментира Борисов. \r\nБорисов коментира и темата за външната политика на страната. „Онзи ден и „Гардиън“, и руските медии излязоха с коментар за мен. Но и двете внимателно казват, че добре се оправям. Трудно ми е, но балансът засега го има. Успяхме да водим балансирана политика и с Русия, и със САЩ. Аз се съпротивих Черно море да стане зона на конфликти, защото това е най-опасното. Важно е, че успяхме и с Турция да се разберем и сега да имаме 0% миграционен натиск, когато в Европа се сцепват. За чужди оръжия на територията на България аз не съм чул“, каза още той. \r\nМинистър-председателят заяви, че в сряда ще дойде Алексис Ципрас, за да стартира строежа на интерконектора Гърция – България. „Искаме отвсякъде да можем да получаваме газ, за да може България да е независима“, обясни Борисов.", "date": "2019.05.18", "title": "Европейски избори 2019: Премиерът Бойко Борисов: От опозицията вече усещат, че ще загубят и тези избори и стават злобни и злъчни"}
{"url": "http://www.focus-news.net/news/2019/05/18/2659618/d-r-kiril-aleksiev-regionalen-istoricheski-muzey-blagoevgrad-za-trinadeseta-poredna-godina-shte-se-vklyuchim-v-noshtta-na-muzeite-podgotvili-sme-bogata-programa.html", "text": "За тринадесета поредна година ще се включим в Нощта на музеите, подготвили сме богата програма. Това каза за  Радио „Фокус“ – Пирин  д-р Кирил Алексиев, директор на Регионален исторически музей – Благоевград. По думите му музеят ще работи до 24.00 часа, а входът за всички посетители е безплатен. „Програмата ни ще започне с Детска нощта на музеите, в рамките на която колегите от отделите „Археология“ и „Природа“ са подготвили много интересни неща. След това ще има музикална програма на Центъра за личностно и творческо развитие на децата на Благоевград. Подарък за най-малките ни посетители ще бъде постановка на Куклен театър – Благоевград – „Трите прасенца“, отбеляза д-р Алексиев.  \r\nТой добави, че инициативите за възрастни започват в 17.30 часа с концерт на Биг Бенд – Благоевград с диригент Борис Янев. „Веднага след това ще бъде официалното откриване на Европейската нощ на музеите и на художествена изложба на студенти от катедра „Изобразително изкуство“ към Югозападен университет „Неофит Рилски“. Час по-късно ще е връчване на грамоти на сътрудници, партньори и съмишленици на Регионален исторически музей – Благоевград, след което следва откриване на изложбата „Птиците в изкуството и цар Фердинанд I“ и „Птиците в Европа“, с участието на цигулков ансамбъл към Народно читалище „Никола Вапцаров – 1866“. Гвоздеят в програмата ни е ревю – спектакъл „Фолклорно пътешествие“, уточни д-р Алексиев. Той поясни, че събитието е съвместна инициатива на Регионален исторически музей – Благоевград и Народно читалище „Никола Вапцаров – 1866“ – Благоевград. Програмата ще завърши с хоротека. \r\nЛивия НИНОВА", "date": "2019.05.18", "title": "Д-р Кирил Алексиев, Регионален исторически музей – Благоевград: За тринадесета поредна година ще се включим в Нощта на музеите, подготвили сме богата програма"}
{"url": "http://www.focus-news.net/news/2019/05/18/2659635/zam-ministar-tanya-mihaylova-natsionalnoto-vanshno-otsenyavane-za-iv-klas-e-savsem-normalen-izpit-roditelite-tryabva-da-vyarvat-poveche-na-detsata-si.html", "text": "Не бива толкова да се акцентира, че националното външно оценяване за IV клас е изпит, който решава, едва ли не, всичко. Това каза зам.-министърът на образованието и науката Таня Михайлова в интервю за  Агенция „Фокус“ . „В момента се въвеждат резултатите на изпитите от националното външно оценяване за IV клас“, каза Таня Михайлова. Тя подчерта, че това е един съвсем нормален изпит в системата. „Бих призовала родителите да вярват повече на собствените си деца. Това не е изпит, при който да се определят оценки или кандидатстване, с изключение на изпита по математика, при V клас за влизане в природо-математическите и математическите гимназии“, отбеляза зам.-министърът на образованието и науката. Михайлова посочи, че изпитите за малките са преминали нормално, като напомни, че все пак те са на училищно ниво. „Децата бяха доволни, от това, което са направили“, сподели тя, като допълни, че форматът не е променен. „Той е такъв, какъвто беше и миналата година. Вчера беше последното външно оценяване по „Човек и природа“ и сега очакваме вече да видим резултатите. В IV клас празни листове, по принцип, няма. Дори децата отиват с добро настроение на този изпит“, каза тя.  \r\nПо думите й относно това, че изпитите за четвъртокласниците са събрани в рамките на една седмица е напълно нормално и допустимо. „Така, както правят контролна работа, класна работа или писмено изпитване, в системата за оценяване са поставени исканията в една седмица, че е напълно допустимо и няма абсолютно никакъв проблем да има съответно два изпита, две писмени изпитвания, две контролни работи, или една класна и една контролна работа. Всичко това е съобразено в наредбата за оценяване, с която работим“, отбеляза Михайлова. Тя подчерта, че преди всичко, на тези изпити децата показват това, което са научили през годината. „Въпросите са такива, че ако си учил така, както трябва, през цялата учебна година, не ти трябва специална подготовка. Не трябва някой да си представя, че те сядат и трябва за един ден да научат учебника, за да се справят на външно оценяване. Не това е смисълът на едно външно оценяване. По-скоро трябва да се види, как е усвоен материалът и да се направят изводи и на училищно ниво, регионално управление и министерство, за да може съответно да се знае, къде да бъдат следващите акценти в рамката“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.18", "title": "Зам.-министър Таня Михайлова: Националното външно оценяване за IV клас е съвсем нормален изпит, родителите трябва да вярват повече на децата си"}
{"url": "http://www.focus-news.net/news/2019/05/18/2659634/evropeyski-izbori-2019-zhitelite-na-grad-saedinenie-kam-vodacha-na-listata-na-bsp-za-balgariya-elena-yoncheva-i-do-malkite-naseleni-mesta-tryabva-da-stigat-evropeyski-sredstva.html", "text": "И до малките населени места трябва да стигат европейски средства. Така се обърнаха жителите на град Съединение към водача на листата на „БСП за България” Елена Йончева по време на среща с нея. Те споделиха, че градът има сериозен проблем -  липсата на канализация. По думите им Съединение многократно са кандидатствали по различи европроекти, но не са били одобрявани и всеки път им е отказвано с различни мотиви, след като са преработвали проектите според дадените изисквания. Това съобщиха от пресцентъра на  БСП . \r\n„12 години България е член на ЕС и милиарди са отпуснати за страната, но те не стигат до малките населени места. С тези средства България трябваше да е едно по-добро място за живеене, а не всяко 10-то село да изчезва, близките ни да напускат родината ни и България да е на дъното в почти всички европейски класации”, категорична бе тя. Йончева обясни, че без качествено образование и здравеопазване, без добра инфраструктура и работни места, където да могат да работят за достойни доходи, хората ще продължат да се преселват към по-големите градове или чужбина. „Така обезлюдяването на големи райони от страната ни ще продължи. Няма да позволим това”, категорична бе Йончева. Водачът на листата на левицата обясни, че БСП предлага алтернатива. Тя поясни, че левицата се бори европейските и държавни средства да стигат и до малките населени места и да подпомагат малкия и средния бизнес, младите фермери. Като друг приоритети на БСП, застъпен във „Визия за България” и „Визия за Европа”, Йончева посочи икономика, която да създава принадена стойност, както и да се работи за изравняване на стандарта на живот както между отделните страни членки, така и между отделните региони вътре в страната ни. \r\n„Елена Йончева се бори с корупционната машина у нас и изнесе много информация. Имаме нужда от помощта на хората, за да продължим битката и на европейско ниво”. Това заяви секретарят на ПГ на „БСП за България” Кристиан Вигенин. По думите му ГЕРБ са узаконили корупцията и са я облекли в закони. Той обясни, че много проекти, реализирани с евросредства у нас, са със завишена стойност и част от парите са изтекли в ръцете на близки до кметовете фирми, на местно ниво и близки до министри, на национално. „Европейските средства са, за да стигнат до хората и да подобряват живота им. С какво животът в малките населени места е по-малко ценен от някоя голяма община, която получава десетки милиони?”, попита Вигенин и заяви, че цел на левицата ще е да спре порочното разпределяне на средства от европейския и националния бюджет.  \r\nНа срещата присъства кметът на Садово – Димитър Здравков, както и председателят на БСП-Съединение Елена Попова.", "date": "2019.05.18", "title": "Европейски избори 2019: Жителите на град Съединение към водача на листата на „БСП за България” Елена Йончева: И до малките населени места трябва да стигат европейски средства"}
{"url": "http://www.focus-news.net/news/2019/05/18/2659627/kmetat-na-karlovo-d-r-emil-kabaivanov-maslodaynata-roza-e-nasha-emblema-i-badeshte.html", "text": "С ритуала „Розобер” започна традиционният Празник на розата в Карлово на 18 май. Това съобщиха от пресцентъра на  Общината . Фолклорни изпълнения и звън на кукерски чанове огласиха Долината на розата, изпълнени бяха автентични обреди и народни танци. Ива Тонкова - Царица на розата 2018, предаде властта си на Яна Цветкова, повелителка на маслодайното цвете през настоящата година. Да бъдат здрави всички и да е благословена земята на Карлово, пожела Яна. Тя окичи с гирлянди кмета на Карлово д-р Емил Кабаиванов и нарече: „Да имат вяра и сили хората, които с любов, всеотдайност и много труд отглеждат скъпоценния дар – маслодайната роза!”. Българско хоро сред красотата и аромата на гюловия цвят, извиха изпълнители, български и чуждестранни гости. \r\nС гирлянд от маслодайното бе посрещнат в Карлово министърът на културата Боил Банов, под чийто патронаж се проведе празникът. \r\nДенят на уникалното цвете продължи на централния площад. Розоберачи от Баня, Климент, Дъбене, Ведраре, Горни Домлян и Войнягово дариха конкум с розово масло на домакина на събитието д-р Емил Кабаиванов. Кметът приветства стотиците жители и гости с най-красивия ден – на младостта, красотата и мъдростта; припомни историята на розопроизводството в Карловския край. „Днес ние, потомците на нашите предци, сложили началото на този поминък, имаме голяма отговорност – да съхраним и предаваме традициите. Имаме и друга важна отговорност пред хората, които отглеждат маслодайната роза – да направим така, че трудът им да бъде по-добре заплатен. Обръщам се към законотворците, които днес са наши гости: предстои на второ четене да приемете Закона за розата, който ние чакаме повече от 15 години. Според хората от този бранш има какво да се поправи в закона, за да не бъде оставен само на стихията на пазара... Защото, без добър закон, розопроизводството е в риск. А какво е Карлово, какво е България без маслодайната роза? Тя е нашата емблема, нашето настояще и нашето бъдеще!”, подчерта в приветствието си кметът. \r\nС обръщението си министър Боил Банов трогна карловци: „Уважаеми съграждани, моят род е от Карлово и това е мястото на сърцето ми. Обичам този край, обичам гордите и непреклонни хора, които живеят тук!  Пожелавам ви много здраве и световни пазари, благосклонни към нашия продукт. Убеден съм, че Законът за маслодайната роза ще бъде приет във вид, който наистина да подкрепи и българската роза, и всички вас. На добър час!”. \r\nДа бъде празник, да има красота, радост и веселие в душите, повели Яна Цветкова. Царицата получи от кмета символа на своята власт – Златна роза, и зае мястото си сред официалните гости на празника. Той бе уважен от председателя на Парламентарната комисия по отбрана ген. Константин Попов, народни представители от 44-то Народно събрание, посланици, висши военнослужещи, официални делегации от градовете Владимир (Руска Федерация), Конин (Полша), Осио Сотто (Италия) и Зеехайм-Югенхайм (Германия); царици на розата в предходни години. \r\nТуристи от Франция, Тайланд, Италия, Япония, Китай, Белгия, Холандия, Австрия и САЩ не спираха да споделят възхищението си от красотата на Карлово и Розовата долина, от живите български традиции и обичаи. \r\nПрограмата в празничния ден продължи с демонстрации на розоварене в Бухаловия хан в Туристически комплекс „Старинно Карлово” и в Историческия музей, а за най-малките жители и гости на града отвори врати работилница за приложно изкуство с „Памс парти“. \r\nВъв вечерния концерт се включват Военният духов оркестър при 61-ва Стрямска механизирана бригада; рок група „Дъст”, Театърът на огъня и сенките и легендите от „Диана Експрес”. \r\nВ Празника на розата Карлово 2019 участваха Мария Колева, Габриела Гънчева и Анна–София; фолклорни формации от Баня, Войнягово, Горни Домлян, Климент, Дъбене и Ведраре, кукери  от Климент, Войнягово и Горни Домлян; актьорът Александър Дойнов, Фолклорен ансамбъл „Розова долина” при Народно читалище „Васил  Левски-1861 г.”- Карлово с ансамбъл „Загоре” от Стара Загора, Женски певчески групи от Баня, Дъбене, Кърнаре, Ведраре, Горни Домлян и Войнягово, Климентската формация за автентични обреди, Гайдарският оркестър  от Калофер, танцов състав от Сушица и Детско-юношеският състав „Розова долина“.  \r\nОрганизатор на празника е Община Карлово, съорганизатори – Народно читалище „Васил Левски – 1861г.”, 61-ва Стрямска механизирана бригада, Исторически музей и Военен клуб-Карлово.", "date": "2019.05.18", "title": "Кметът на Карлово д-р Емил Кабаиванов: Маслодайната роза е наша емблема и бъдеще"}
{"url": "http://www.focus-news.net/news/2019/05/18/2659629/nezavisen-makedoniya-srabskata-pravoslavna-tsarkva-reshi-da-razgovarya-s-makedonskata-pravoslavna-tsarkva.html", "text": "Сръбската православна църква (СПЦ) реши да разговаря с Македонската православна църква-Охридска архиепископия, пише скопският вестник  “Независен“  в материал, представен без редакторска намеса. \r\nВъзможно ли е да се затоплят отношенията и да се стигне до някакъв краен етап от разрешаването на църковния спор, след като след много време сръбските епископи решиха да подновят диалога с Македонската православна църква? \r\nСръбската църква, както изтъкнаха медиите, имаше условие за започване на обновяване на диалога - освобождаването на Охридския архиепископ Йован Вранишковски. Това се случи през 2015 г., но ситуацията остана без промяна. Според информацията Вранишковски е участвал в последното, както и на няколко предишни заседания на събора на СПЦ, заедно с епископите на Православната охридската архиепископия, която са под крилото на Сръбската църква. \r\nПоказателно е, че това решение на СПЦ идва веднага след решението на Вселенската патриаршия да започне разглеждането на искането на МПЦ-ОА и македонското правителство за разрешаване на нейния статут. \r\nСпоред експертите няма съмнение, че това решение бележи началото на процеса на решаване на македонската църковна проблематика, но въобще не се знае в каква форма и в каква посока ще бъде взето решението на Вселенския патриарх Вартоломей. \r\n\"Между другото, заседанието също обсъди искането за апелативния съд (еклектикон), представено от църквата в Северна Македония, която остава в разкол\", се казва в изявлението на уебсайта на Вселенската патриаршия. \r\nОт МПЦ-ОА заявяват, че все още не са получили официална писмена информация от Сръбската православна църква за евентуално искане за възобновяване на диалога. Говорител на МПЦ, епископ Тимотей отказа да коментира тази информация в сръбските и македонските медии и казва, че ще изчака официалното искане. \r\n\"Ако получим такова предложение ще бъде свикано заседание на Синода на епископите на МПЦ и те ще решат. Какво решение ще бъде взето, ще бъде съобщено. Засега е неползотворно да се спекулира по този въпрос ”, каза епископ Тимотей. \r\nЧаст от религиозните анализатори смятат, че сега има много по-благоприятен климат за разрешаване на дългогодишния църковен проблем, защото, както те подчертават, е нереалистично да се очаква сръбската църква да постави македонския въпрос в дневния ред, без да се разреши политическия спор между Македония и Гърция.  В тази посока се посочва също, че Патриархът на СПЦ, Ириней, произхожда от т. Нар. Твърдо крило, клонящо към гръцката църква. \r\nНякои от тях обаче казват, че това е тактически ход от СПЦ, за да покаже пред другите църкви, че те са отворени за диалог, след съобщенията, че Вселенската патриаршия отново ще бъде активирана за разрешаване на дългогодишния спор и възможността да се вземе положително решение за автокефалията на МПЦ-ОА според примера на Украйна. \r\nВ интервю за белградския вестник \"Политика\" Вартоломей не даде конкретни отговори за признаването на автокефалността на МПЦ-ОА, но посочи разликите между църковните спорове в Украйна с тези между СПЦ и МПЦ-ОА. Той обаче подчерта, че не възнамерява да променя устава на Сръбската православна църква и нейните граници, ако няма адекватни условия. \r\n„Около този въпрос, за съжаление, има огромни дезинформации. Някои сравняват случая с Украйна с този със  Скопие и Черна гора, и това е много вредно, защото искат да настроят СПЦ  срещу Вселенската патриаршия. Доколкото ни е известно, много епископи на СПЦ са въздържани по въпроса с Украйна, опасявайки се, че това, което се случи там, ще бъде повторено в Черна гора и Охрид. Разликата по отношение на Украйна от  канонична и църковна гледна точка е, че Русия е нахлула и окупирала Киевската митрополия и не я е върнала, докато това, което има Сърбия й принадлежи канонично и еклесиологично“ - каза Вартоломей. \r\nТези смирени думи на предстоятеля на  Вселенската патриаршия идват, след като патриарх Ириней от СПЦ му изпрати писмо миналата година на старогръцки език, в което той съобщи, че прави много лоши стъпки, които ще имат последствия за цялото Православие. Но освен съветите, речникът, който той употребява за \"разколната\" македонска църква е пълен с омраза. Македонците се наричат \"нежелани северно-македонци\", а Македония е измислена държава от комунистическата партия и Тито. Ириней напомня на Вартоломей, че с Томос от 1922 г. Вселенската патриаршия е предала на СПЦ религиозните области на тогавашната Вардарска бановина в рамките на Кралството на сърбите, хърватите и словенците. И че сега няма логика и би било безпринципно това, което й е дадено през 1922 година, да й бъде отнето. \r\nЦърквите, казват религиозните анализатори, не могат да бъдат изолирани от геостратегическата конфронтация, която се случва около Украйна. Не е ясно, според тях, как ще действа Вселенската патриаршия, на която, във всеки случай, принадлежи последната дума. Тя дава Томосите за автокефаклия. \r\n\"Македонската православна църква има богат и плодотворен духовен живот, който по същество потвърждава автокефалността й, но също така и страда от отдавна извършена несправедливост. Очаквам, че християнската любов ще бъде причина за мъдри и справедливи решения в православния свят. Време е местните църкви на Балканите да покажат своята широчина, нашите народи са братски и споделят общи ценности. Вярвам в мъдростта на Вселенския патриарх като първа чест за постигане на църковно единство и справедливост ”, казва Дарян Сотировски, директор на Комисията за връзки с религиозните общности и религиозните групи.  Юлиян Марков", "date": "2019.05.18", "title": "„Независен“ (Македония): Сръбската православна църква реши да разговаря с Македонската православна църква"}
{"url": "http://www.focus-news.net/news/2019/05/18/2659633/anadolu-agency-stranite-ot-persiyskiya-zaliv-sa-saglasni-da-predislotsirat-voyskite-si-po-nastoyavane-ot-sasht.html", "text": "Според съобщенията Саудитска Арабия и арабските страни са приели искане за предислоциране на силите си в Персийския залив, предадоха саудитските медии в събота. \r\nВестникът Ashraq al-Awsat, цитирайки източници от Персийския залив, каза, че предислокацията на войските ще се проведе въз основа на двустранни споразумения между Вашингтон и държавите от Персийския залив. \r\nВестникът не назова кои държави от Персийския залив има предвид, но заяви, че предислоцирането идва в отговор на „съвместни действия“ срещу Иран и „възпиране“ на Техеран от всеки опит за ескалиране на ситуацията в региона. \r\nМеждувременно арабски дипломатически източници заявиха, че се водят контакти за провеждането на ограничена арабска среща на върха на планираната ислямска среща на върха, която ще се проведе в Мекка по-късно този месец. \r\nНито Саудитска Арабия, нито Съветът за сътрудничество в Персийския залив (ССПЗ) коментираха твърденията на всекидневника.  Юлиян Марков", "date": "2019.05.18", "title": "Anadolu Agency: Страните от Персийския залив са съгласни да предислоцират войските си по настояване от САЩ"}
{"url": "http://www.focus-news.net/news/2019/05/18/2659639/ventseslava-genova-ruo-varna-parvi-vapros-e-zatrudnil-nay-mnogo-chetvartoklasnitsi-na-malkata-matura-po-balgarski-ezik-v-oblastta.html", "text": "Първи въпрос е затруднил най-много четвъртокласници на малката матура по български език във Варненска област. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. При тази задача учениците трябва да отговорят на въпроси по зададен текст. „Там имаме 96.25% грешни отговори и въпросът е свързан с функционалната грамотност – четене с разбиране. Затруднение са имали четвъртокласниците и с въпрос номер 9, който също е с избираем отговор. 87.66% са се затруднили при определяне вида на изречението по цел на изказване“, съобщи Венцеслава Генова. При определяне лексикалното значение на думите във въпрос номер 8, затруднения са срещнали 87.50% от явилите се ученици. „Най-голям процент верни отговори имат на въпрос номер 5, с избираем отговор – 98% са дали верният отговор. Въпрос номер 10 отново е с отворен отговор. Там 84.27% ученици са дали верен отговор. И на въпрос 11 с отворен отговор, 78.61% ученици са се справили, което означава, че четивната грамотност на четвъртокласниците в област Варна е много добра. Те четат с разбиране и съответно се справят добре с отговорите на въпросите към текста“, обобщи Венцеслава Генова. Към момента има информация само за две от външните оценявания, които се проведоха на 9 и 10 май. Обработват се резултатите от изпитите по предметите „Човекът и обществото“ на 14 май и „Човекът и природата“ на 16 май. \r\nГенова информира също, че 99% от учениците са се справили успешно с четене на многоцифрени числа от класа на милионите на малките матури по математика в областта. Тя обобщи, че 97% от четвъртокласниците са се справили с четвърта задача в теста. „Задачи номер 13, 14, и 15 проверяват геометричните знания на учениците. В тази група задачи най-висок процент верни отговори – 95% четвъртокласниците дават при разпознаването на брой триъгълници във фигура. А най-висок процент грешни отговори – 95% от четвъртокласниците, взели участие във външното оценяване по математика, се затрудняват при намиране на обиколка на равнобедрен триъгълник по дадено бедро и основа – 75% не са се справили“, посочи Венцеслава Генова. Според нея високият брой грешни отговори най-вероятно произлиза от факта, че в задачата за намиране на обиколка на равнобедрен триъгълник има уловка. „Става въпрос за две бедра, защото триъгълника е равнобедрен. Взели са може би само веднъж стойността на едното бедро“, каза още тя. Венцеслава Генова съобщи, че 75% от учениците от областта са се справили успешно с решаването на текстовата задача по математика. „По математика най-висок процент грешни отговори имат на задача номер 2, с избираем отговор е била. 94.98% са дали грешен отговор при справяне с многоцифрени числа. Задача номер 10, която също е с избираем отговор – 92.65% срещат затруднение умножение на трицифрено число с едноцифрено и прилагане на съдружително свойство в числов израз“, посочи директорът на РУО – Варна. По думите й 88.94% от четвъртокласниците са се затруднили при делението на многоцифрено с едноцифрено число в седма задача. \r\nБояна АТАНАСОВА", "date": "2019.05.18", "title": "Венцеслава Генова, РУО – Варна: Първи въпрос е затруднил най-много четвъртокласници на малката матура по български език в областта"}
{"url": "http://www.focus-news.net/news/2019/05/18/2659637/varna-prodalzhava-natsionalniyat-kongres-po-kardiostimulatsiya-i-elektrofiziologiya.html", "text": "Продължава националният конгрес по кардиостимулация и електрофизиология, който се провежда в курорта „Златни пясъци“ до 19 май. Това съобщи за  Радио „Фокус“ – Варна  д-р Васил Трайков, председател на Сдружението по кардиостимулация и електрофизиология в България, което организира събитието. В програмата на когреса за деня, която ще продължи до 19.30 часа, са включени лекции на специалисти, сред които проф. Йозеф Кауцнер (Чехия), проф. Кристиян Щихерлинг (Швейцария) и проф. Джон Силбербауер (Великобритания). Специални лекции ще изнесат и членовете на управителния съвет на Европейската асоциация по аритмии проф. Татяна Потпара (Сърбия) и проф. Йедржей Косюк (Германия).  \r\n„Постарахме се програмата да стане разнообразна и може би даже малко по-натоварено. Но пък имаме само ден и половина на практика и трябва да се фокусираме по-сериозно върху нещата, за да можем да свършим работа. Аз лично с нетърпение очаквам двете сесии с чуждестранно участие. Поканили сме тази година доста хора от чужбина. Това са специалисти с доказани качества в Европа, във водещи центрове, и се надяваме да споделим техния опит, да изградим колаборация, пък и не само – да имаме възможност и за професионален контакт“, заяви д-р Трайков. Според него големият интерес от чуждестранни специалисти към конгреса показва, че той става все по-разпознаваем и в чужбина. Събитието ще продължи до 19.30 часа и ще приключи на 19 май.", "date": "2019.05.18", "title": "Варна: Продължава националният конгрес по кардиостимулация и електрофизиология"}
{"url": "http://www.focus-news.net/news/2019/05/18/2659640/", "text": "Националният военноисторически музей (НВИМ) ще излъчи филм за генерал Владимир Вазов в Европейската нощ на музеите. Това каза в предаването „За честта и славата на България“ на   Радио „Фокус“  Деяна Костова, директор Дирекция Връзки с обществеността на НВИМ. Тя отбеляза, че в институцията се съхраняват много лични вещи на генералите Владимир и Георги Вазов, както и вещи, запечатали техния път през страниците на военната ни история. „От генерал Владимир Вазов има запазени многобройни фотографии, както и личен негов архив. Както и знаковия портрет на генерала от майстора на българското изобразително изкуство Димитър Гюдженов. В музея се съхраняват още вещи на Георги Вазов, негови отличия и лично оръжие. Фотографиите запазват различни моменти от живота на генерал Вазов, те проследяват неговия път през бойните полета, на фронта, има фотографии от Дойран, както и от мирно време“, допълни Деяна Костова. Тя допълни, че войните за национално обединение са една от водещите теми за музея и среща изключително ентусиазиран отклик. „Вещите на двамата генерали са поставени в контекста на други експонати, които дават по пълна картина за времето. Личността на Владимир Вазов изпъква на фона на всички други експонати, запазени от битката при Дойран“, обясни Деяна Костова. Тя допълни, че в музея се пазят още простреляни вещи на ранени български войници, както и медицинско оборудване. „Генерал Вазов полага особени грижи и за тази част от военното дело - за военномедицинската подкрепа, която войниците да получават по време на бойни действия“, добави Деяна Костова. До голяма степен високият боен дух съчетан с фортификацията е това, което прави 9-та Плевенска дивизия в Дойранската отбранителна операция , каза тя. В експозицията на музея са представени още английско и гръцко оръжие, паднало трофей на дивизията – пушки, картечници, английски униформи, брони, каски, револвери и противогази. Деяна Костова припомни, че 9-та дивизия устоява на 14 газови атаки, тъй като войниците са били подготвени. „В музея са изложени и противогази за кон и куче -любопитни експонати, които провокират посетителите ни да съпреживеят това, което се е случило в годините на Първата световна война“, отбеляза Деяна Костова. \r\nЕвелина БРАНИМИРОВА", "date": "2019.05.18", "title": "Деяна Костова, връзки с обществеността: НВИМ ще излъчи филм за ген. Владимир Вазов в Европейската нощ на музеите"}
{"url": "http://www.focus-news.net/news/2019/05/18/2659636/afp-iranskiyat-vanshen-ministar-othvarli-perspektivata-za-vazmozhna-voyna-sas-sasht.html", "text": "Иранският външен министър Мохамад Джавад Зариф отхвърли перспективата за нова война в региона, предава  AFP . \r\nНапрежението между Вашингтон и Техеран се покачва, след като Съединените щати са разположили самолетоносач и стратегически бомбардировачи B-52 заради „иранската заплаха\", припомня агенцията. \r\n\"Сигурни сме ... няма да има война, тъй като нито ние искаме война, нито някой има илюзията, че може да се изправи срещу Иран в региона,\" каза Мохамад Джавад Зариф пред държавната информационна агенция IRNA в края на посещението си в Китай. \r\nАмериканският президент Доналд \"Тръмп не иска война, но хората около него го подтикват към война под претекст да направи Америка по-силна срещу Иран\", добави Зариф.  Юлиян Марков", "date": "2019.05.18", "title": "AFP: Иранският външен министър отхвърли перспективата за възможна война със САЩ"}
{"url": "http://www.focus-news.net/news/2019/05/18/2659631/blagoevgrad-s-prozhektsiya-na-filma-liv-ulman-kashtata-na-spomenite-i-predstavleniyata-lyubovnikat-i-intervyuta-s-dushata-prodalzhava-festivalat-tara-ra-bumbiya.html", "text": "С прожекция на филма „Лив Улман. Къщата на спомените“ и представленията „Любовникът“  и „Интервюта с душата“ продължава фестивалът „Тара-ра-бумбия“, предаде репортер на  Радио „Фокус“ – Пирин . Филмът може да бъде гледан от 16.00 часа в киното в Благоевград. Сценарист и режисьор на лентата е Георги Тошев. Филмът разказва за иконата на норвежкото кино Лив Улман. В 19.00 часа на Голямата сцена на Драматичен театър „Никола Вапцаров“ – Благоевград жителите и гостите на града ще могат да видят на представлението  „Любовникът“ на Народен театър „Иван Вазов“. То разказва за двама съпрузи, които знаят един за друг всичко и едновременно с това не знаят нищо, а въпросът, на който ще се търси отговор е „Възможно ли е да се съхрани любовта след много години брачен живот, след стотици закуски, обеди и вечери заедно?“. В главните роли ще бъдат Деян Донков и Радина Кърджилова. В 21.30 часа на същата сцена ще започне авторското представление- провокация на Юлиана Сайска „Интервюта с душата“. \r\nЛивия НИНОВА", "date": "2019.05.18", "title": "Благоевград: С прожекция на филма „Лив Улман. Къщата на спомените“ и представленията „Любовникът“  и „Интервюта с душата“ продължава фестивалът „Тара-ра-бумбия“"}
{"url": "http://www.focus-news.net/news/2019/05/18/2659632/d-r-sotir-ivanov-istoricheski-muzey-petrich-s-dve-interesni-izlozhbi-shte-se-vklyuchim-v-tazgodishnoto-izdanie-na-noshtta-na-muzeite-edna-ot-koito-shte-bade-predstavena-v-kyustendil.html", "text": "Исторически музей – Петрич ще се включи в тазгодишното издание на Нощта на музеите с две интересни изложби, една от които ще бъде представена в Кюстендил. Това каза за  Радио „Фокус“ – Пирин  д-р Сотир Иванов, директор на музея. Той обясни, че изложбата, която ще гостува в Кюстендил е посветена на историята на археологическите проучвания и школата за керамично производство на театрални маски и фигури от античен град Хераклея Синтика. \r\n„В централната зала на Исторически музей – Петрич пък ще бъде представена една изцяло нова интерактивна изложба, която е свързана с Петрич в миналото и сега. Идеята е по непосредствен начин да покажем материалната култура от периода XV – XVII век  и нейната връзка с действителността. За първи път и самите материали ще бъдат експонирани по непосредствен начин, вместо да използваме само класическия вариант, когато показваме само материалите зад стъкло в една по-статична ситуация“, каза д-р Иванов. Директорът на Исторически музей – Петрич посочи, че и в централната експозиционна зала ще бъде обърнато специално внимание на Хераклея Синтика, защото след големите открития през 2018 г., просто няма как обектът да не присъства в Нощта на музеите.  \r\nТой добави, че през деня музеят в Петрич няма да работи, като вратите му ще бъдат отворени в 18.00 часа и ще останат така до 24.00 часа. Античен град Хераклея Синтика също ще бъде отворен за посетители през нощта. \r\nЛивия НИНОВА", "date": "2019.05.18", "title": "Д-р Сотир Иванов, Исторически музей – Петрич: С две интересни изложби ще се включим в тазгодишното издание на Нощта на музеите, една от които ще бъде представена в Кюстендил"}
{"url": "http://www.focus-news.net/news/2019/05/18/2659644/tass-vladimir-zelenski-zayavi-che-krim-shte-se-varne-v-sastava-na-ukrayna.html", "text": "Новоизбраният украински президент Владимир Зеленски вярва, че Крим ще се върне в състава на Украйна, но „пътя ще бъде дълъг“‘, предаде  ТАСС .  \r\n„Днес е 75-ата годишнина от началото на депортацията на кримските татари…Аз вярвам, че ние ще освободим родината на кримските татари от окупацията. Пътят за възвръщане на Крим може да бъде и дълъг, но ние ще го изминем заедно“, написа Зеленски във Facebook. \r\nПо думите на Зеленски, кримските татари „отново са станали жертва на репресии“.  \r\nПо официални данни, в Крим живеят повече от 260 хиляди татари, допълва агенцията.   Светлин Божков", "date": "2019.05.18", "title": "ТАСС: Владимир Зеленски заяви, че Крим ще се върне в състава на Украйна"}
{"url": "http://www.focus-news.net/news/2019/05/18/2659624/premierat-boyko-borisov-tarsya-podhodyasht-chovek-za-zam-ministar-na-energetikata-no-kadrite-v-tozi-sektor-sa-dosta-malko.html", "text": "Търся подходящ човек за зам.-министър на енергетиката, но кадрите в този сектор са доста малко. Това каза пред журналисти в Стара Загора министър-председателят Бойко Борисов, предаде репортер на  Агенция „Фокус“ . \r\nНа въпрос кога ще назначи зам.-министър на енергетиката Борисов уточни, че в този сектор кадри трудно се намират. „Действително търся подходящ човек, но кадрите в енергетиката са доста малко. Поели сме ангажимент към Марици-те, защото парите, които се плащат за емисиите, са огромни“, обясни Борисов. Той посочи, че в следващите години трябва да се мисли за енергията от въглища. „И трябва с хората да се говори, да се мисли колко години можем да плащаме пари, за да я добиваме тази енергия. Това е тема, която искам спокойно да се направи. Не трябва да се говори за нея с политически окраски, защото парите ги плащаме всички“, подчерта министър-председателят. Борисов заяви, че по отношение на въглищните централи България не трябва да се сравнява със своите съседни страни, защото част от тях не са в ЕС.", "date": "2019.05.18", "title": "Премиерът Бойко Борисов: Търся подходящ човек за зам.-министър на енергетиката, но кадрите в този сектор са доста малко"}
{"url": "http://www.focus-news.net/news/2019/05/18/2659643/sport-yohana-konta-se-klasira-za-finala-na-turnira-v-rim.html", "text": "Британската тенисистка Йохана Конта се класира за финала на силния турнир от сериите „Премиер“ в Рим. В полуфинален мач Конта победи холандката Кики Бертенс с 2:1 сета (5:7; 7:5; 6:2).  \r\nТова е осми финал в кариерата на Конта, която до момента има три спечелени титли.  \r\nВъв финала Конта ще срещне победителката от втория полуфинал, в който ще играят чехкинята Каролина Плишкова и гръцката тенисистка Мария Сакари.", "date": "2019.05.18", "title": "Спорт: Йохана Конта се класира за финала на турнира в Рим"}
{"url": "http://www.focus-news.net/news/2019/05/18/2659646/evropeyski-izbori-2019-valeri-simeonov-nfsb-ne-glasuvayte-za-obeshtaniya-a-za-hora-koito-varshat-rabota.html", "text": "Не гласувайте за обещания, а за хора, които вършат работа”. С този призив се обърна към хората в препълнената зала във Варна водачът на листата „Патриоти за Валери Симеонов (НФСБ и Средна Европейска класа)” – Валери Симеонов. Заедно с него в срещата се включиха и кандидатите за български представители в Европейския парламент от коалицията Димитър Карбов, Валентин Касабов, Венера Тодорова и Йордан Апостолов. Това съобщиха от пресцентъра на  НФСБ . \r\nВалери Симеонов беше категоричен, че българският народ трябва да изпрати в Европейския парламент дейни, последователни, упорити хора, които постигат целите си.  \r\n„Досега в Европейския парламент няма хора, които да защитават дребния и средния бизнес”, каза Валери Симеонов и даде пример с работата на НФСБ и неговата като вицепремиер в защита на дребния и среден бизнес у нас. „Спасихме от фалит собствениците на малки дестилационни обекти, малките търговци на горива,  работещите по програма „Плод и мляко”, дребни и средни земеделци. Това направихме в България. Това ще правим и в Европейския парламент”, подчерта Валери Симеонов.  \r\n„Националният фронт за спасение на България e гарантът за защита на българските национални интереси в Европейския парламент. Ние знаем за какво отиваме там. Ще се борим и ще отстояваме позицията на страната ни. Няма да говорим за това, за което всички говорят традиционно, а ще действаме както досега и ще продължаваме да показваме какво постигаме в интерес на българския народ.  Това, което правим тук – ще го правим и в Брюксел. Ние показахме, че сме хора на действието  - не на приказките ”, посочи още Валери Симеонов.  \r\nКоалиция „Патриоти за Валери Симеонов (НФСБ и Средна Европейска класа)” се явява на предстоящите избори за български представители в Европейския парламент с №1 в бюлетината.", "date": "2019.05.18", "title": "Европейски избори 2019: Валери Симеонов, НФСБ: Не гласувайте за обещания, а за хора, които вършат работа"}
{"url": "http://www.focus-news.net/news/2019/05/18/2659647/petar-paunov-kmet-na-kyustendil-tazi-godina-konferentsiyata-bizzit-otvarya-novi-horizonti-za-mladite-talanti-v-oblastta-na-izkustvoto.html", "text": "Тази година конференцията „BizzIT” отваря нови хоризонти за младите таланти в областта на изкуството. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . В Парк-хотел „Кюстендил” беше открита четвъртата IT конференция. „Виждате какъв е интересът в залата. Нови врати се товарят пред  нашите млади хора. Целта винаги е била една и съща – да знаят, че от Кюстендил могат да обиколят целия свят и могат да бъдат щастливи у дома. Кюстендил остава отворен за света и привлекателен за него”, заяви Петър Паунов.  \r\n„Благодарим на община Кюстендил и кмета г-н Паунов за поканата да сме отново тук и за доверието, което ни дават. Ние ще представим новите технологии, свързани с изкуство, предприемачество, с иновации в образованието. С цел учениците да получат повече информация и да са подготвени за своите бъдещи кариери. Професиите, които тези деца ще практикуват все още не са ясни и това, което ние можем да направим е да ги научим, да могат да боравят с новите технологии и информацията, за да са подготвени за неизвестното бъдеще”, посочи Георги Прусийски, един от съорганизаторите на проявата.  \r\nПрез днешния ден пред младите хора беше презентирана връзката между технологиите в изкуството и класната стая, предприемачеството и иновациите и „умните“ градове. На участниците бяха демонстрирани картини роботи и дигитална класна стая. Втората част на конференцията беше насочена към новите дигитални технологии, които се използват в изкуството. Беше показано как картините оживяват чрез добавената реалност. Бяха представени и най-новите тенденции и технологии в дигиталната анимация. Конференцията беше  закрита с лекцията на Антони Христов, който до скоро е бил художествен директор в „Пиксар“ и е участвал в създаването на множество любими анимационни филми на „Уолт Дисни“. \r\nВенцеслав ИЛЧЕВ", "date": "2019.05.18", "title": "Петър Паунов, кмет на Кюстендил: Тази година конференцията „BizzIT” отваря нови хоризонти за младите таланти в областта на изкуството"}
{"url": "http://www.focus-news.net/news/2019/05/18/2659641/ria-novosti-haynts-kristian-shtrahe-komentira-skandalniya-videozapis-s-negovo-uchastie.html", "text": "Хайнц-Кристиан Щрахе, който подаде оставка от поста вицеканцлер на Австрия, заяви, че Австрийската партия на свободата не е получавала помощ от предполагаемата руска гражданка, показана на скандалния запис с негово участие, предаде  РИА Новости . \r\n„Аз съм срещал тази дама един път, по време на частна вечеря, през моя отпуск, след което не съм имал никакви контакти с нея, повече не съм я виждал. Партията не е получавала никаква помощ от показаните лица“, заяви Щрахе.  \r\nПолитикът определи появилите се в медиите публикации, като „преднамерено политическо убийство“. \r\nЩрахе отбеляза, че на разпространения запис той се е намирал в състояние на алкохолно опиянение, което е боли използвано от враговете му.  \r\n„Това беше глупаво, безотговорно, това беше грешка“, заяви Щрахе, коментирайки ситуацията.   Светлин Божков", "date": "2019.05.18", "title": "РИА Новости: Хайнц-Кристиан Щрахе коментира скандалния видеозапис с негово участие"}
{"url": "http://www.focus-news.net/news/2019/05/18/2659649/dobrich-kavarna-stana-chast-ot-kampaniyata-misiya-sport-na-lyubimite-geroi.html", "text": "Стотици деца, родители, треньори и професионални спортисти се събраха днес в градския парк на Каварна, за да спортуват заедно с любимите анимационни герои. Това съобщиха от пресцентъра на  Община Каварна . Днес Каварна стана част от кампанията \"Мисия спорт на любимите герои\" на Сдружение „Асоциация „Докосни дъгата“ и Сдружение „Пазарджик спортува“ в лицето на „Златното момиче\" Ренета Камберова и д-р Денислава Ангелова. Те пожелаха на децата да спортуват, защото спортът е здраве и учи на дисциплина, упоритост и че успехите, както и в живота, се постигат с много труд. \r\nКметът на община Каварна Нина Ставрева пожела на всички участници в инициативата да се забавляват от сърце, а на организаторите - успех в кампанията и мисията им да привлече колкото се може повече деца в спортните зали, които един ден да ни радват с успехите си. \r\nВсички деца получиха тениски с името на спортната кампания на Община Каварна \"Да спортуваш е модерно\". Малчугани имаха възможност да се докоснат до осем спортни дисциплини включително и художествена гимнастика, в която Ренета Камберова направи демонстрация с  лента и бухалки.", "date": "2019.05.18", "title": "Добрич: Каварна стана част от кампанията \"Мисия спорт на любимите герои\""}
{"url": "http://www.focus-news.net/news/2019/05/18/2659642/gabrovo-regionalniyat-istoricheski-muzey-shte-provede-praznik-na-shtirnika-v-evropeyskata-nosht-na-muzeite.html", "text": "Регионален исторически музей-Габрово ще проведе Празник на щирника в Европейската нощ на музеите и Карнавалната нощ на Габрово. Това съобщиха за  Радио „Фокус“ – Велико Търново  от музея. В 20.00 часа музеят ще отвори врати за любителите на кулинарията и любопитните да вкусят традиционни габровски ястия. В кулинарната надпревара тази година ще се включат две читалища от община Габрово – традиционният участник и партньор Народно читалище „Христо Ботев 1929”-село Донино и Народно читалище „Васил Левски 1922“-село Яворец. Жури от познавачи ще оценява участниците в три категории: „Най-добро габровско ястие”, „Най-вкусен щирник” и „Най-вкусен сладкиш”. За веселото настроение на гостите ще се погрижи групата за автентичен фолклор към читалището в село Донино. \r\nПостоянната музейна експозиция „Габрово и габровци“ може да бъде разгледана безплатно от 21.00 до 22.30 часа. \r\nЩирникът е традиционната габровска баница, която се приготвя в различни варианти. Тя може да е с плънка от лапад, щир, спанак и лук. Името на ястието произлиза от растението „щир“. \r\nНадежда КРЪСТЕВА", "date": "2019.05.18", "title": "Габрово: Регионалният исторически музей ще проведе Празник на щирника в Европейската нощ на музеите"}
{"url": "http://www.focus-news.net/news/2019/05/18/2659648/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“, който е в ремонта. \r\nМария КУРТЕВА", "date": "2019.05.18", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/05/18/2659645/evropeyski-izbori-2019-kandidatat-za-evrodeputat-ot-listata-na-gerb-i-sds-mladen-shishkov-be-gost-na-festivala-na-beliya-shtarkel-v-belozem-i-na-praznika-na-rozata-v-karlovo.html", "text": "Кандидатът за член на Европейския парламент (ЕП) от листата на ГЕРБ и СДС Младен Шишков бе официален гост на откриването на фестивала на Белия щъркел в Белозем, чието мото тази година е „Белозем – възможности за развитие на екологичен туризъм”. Това съобщиха от пресцентъра на  ПП ГЕРБ . Фестивалът се провежда от 2005 г., когато немската фондация „EuroNatur\" обяви Белозем за Европейско село на Белия щъркел. Основната цел на мероприятието е да популяризира идеята за възможното хармонично съжителство на хората с дивата природа и да привлече повече туристи към този живописен край. \r\n„Фестивалът на белия щъркел е събитие, което през годините се е вплело в културния календар на селото и на общината. Убеден съм, че ще продължи да съществува години наред,  защото е едно прекрасно събитие, което много добре обединява идеята за грижа за природата и местните традиции чрез музиката и танците“, коментира Младен Шишков. \r\nСлед официалната част в парка на Белия щъркел звучаха музикални изпълнения на групи от детски градини, училища и състави от Белозем, Раковски и още 10 градове и села от област Пловдив. \r\nМладен Шишков бе гост и на Празника на розата в Карлово. На събитието присъстваха също министърът на културата Боил Банов и народният \r\nпредставител ген. Константин Попов. Празникът започна с розобер в розовите поля край града. От градините той се пренесе на централния площад на Карлово, където гостите на събитието бяха приветствани от Царицата на розите – най-красивата девойка през годината, избрана с конкурс. С венец от рози и обсипвана от дъжд от цветя, тя приветства, карловци и туристите, дошли на празника. След това Младен Шишков и останалите гости имаха възможност да  изгледат демонстрация на розоварене и да дегустират продукти с роза, в комплекса „Старинно Карлово“, както и да посетят работилницата за приложно изкуство на площад „20-ти юли“. \r\nПо-късно през деня Младен Шишков посети събирането на структурата на ГЕРБ-Асеновград на язовир „40-те извора“. Там поговори с хората за \r\nпредстоящите евроизбори и отговори на въпросите им. Шишков подчерта, че само убедителната победа на ГЕРБ на изборите за Европейски парламент на 26-ти ще даде възможност европейските фондове да не спират, така както се случи при управлението на правителството на Орешарски. „Всеки български гражданин е почувствал и се е докоснал до новите пътища и магистрали, до санираните блокове, до новите паркове и зелени площи, до подобрените условия на живот и труд и всичко това е благодарение на средствата от Европейските програми“, подчерта Младен Шишков. „Привличането на повече средства към общините през следващия програмен период ще помогне за още повече ремонти на пътища, ВиК мрежи, училища и детски заведения, а това ще е възможно благодарение на рекордния бюджет за България за новия програмен период“, коментира още той и призова: „Трябва отново да гласуваме доверие на хората, които знаят как се работи в ЕП, хората, които могат да помогнат за привличането на средства за общините, за тези, които ги е грижа за България, защото Европа ни чува, благодарение на тяхната работа, завърши изказването си Младен Шишков.", "date": "2019.05.18", "title": "Европейски избори 2019: Кандидатът за евродепутат от листата на ГЕРБ и СДС Младен Шишков бе гост на фестивала на Белия щъркел в Белозем и на Празника на розата в Карлово"}
{"url": "http://www.focus-news.net/news/2019/05/18/2659653/jerusalem-post-siriya-obvini-izrael-v-nanasyane-na-vazdushni-udari-v-blizost-do-damask.html", "text": "Сирия обвини израелските военновъздушни сили, че са нанесли въздушни удари, в близост до столицата Дамаск, предаде израелското издание  „Jerusalem Post“ . \r\nСирийските държавни медии съобщиха, че противовъздушната отбрана на страната е прихванала много израелски ракети.  \r\n„Противовъздушната отбрана засече цели, идващи от посока Кинейтра и ги прихвана“, заяви сирийски военен представител, пред държавната агенция SANA. \r\nСирийската държавна телевизия показа снимки от предполагаемите експлозии, в резултат на въздушните удари.  \r\nПо данни на сирийски опозиционни източници, въздушните удари са поразили цели на сирийската армия, южно от Дамаск. Други местни медии съобщиха, че ударите са поразили ирански военни складове.  \r\nНяма официални коментари за въздушните удари от страна на Израел. Тел Авив често изразява своите притеснения относно иранското присъствие в Сирия, и контрабандата на въоръжения за радикалната групировка „Хизбулла“, осъществявана от Техеран през сирийска територия.  \r\nВ стремежа си да предотврати снабдяването на „Хизбулла“ с иранско въоръжение, Израел постоянно нанася въздушни удари срещу цели на иранските съюзници в Сирия. През януари израелският премиер Бенямин Нетаняху заяви, че Тел Авив ще провежда политика на ограничаване на иранското присъствие в Сирия, допълва изданието.   Светлин Божков", "date": "2019.05.18", "title": "„Jerusalem Post“: Сирия обвини Израел в нанасяне на въздушни удари в близост до Дамаск"}
{"url": "http://www.focus-news.net/news/2019/05/18/2659651/evropeyski-izbori-2019-dimitar-danchev-vazhno-e-da-se-glasuva-na-evroizborite-za-da-se-promeni-kakto-balgariya-taka-i-evropa.html", "text": "Най-важният въпрос, който поставят хората, е за смисъла от евроизборите. Има смисъл да се гласува, за да се промени както България, така и Европа. Това заяви кандидатът за евродепутат от „БСП за България“ Димитър Данчев на среща с жители на Приморско, съобщиха от пресцентъра на  БСП . „Тази коалиция, която ни управлява в България - представителите на ЕНП и ГЕРБ, с вмешателство на консерваторите и либералите, както и с патриотите и ДПС, управлява и в ЕС. И затова с промяната в България, можем да направим и промяната в Европа“, допълни той. По думите на Данчев у хората се е натрупало голямо недоверие към Европа - че тя може да промени нещо в страната ни. „Европа може да бъде спасена“, подчерта той. Според кандидата за евродепутат, за да останат младите хора в България, ние трябва да използваме максимално това, което получаваме по линия на ЕС, тези пари, които идват, да стигат до младите, до обикновения предприемач и до малкия бизнес. Димитър Данчев коментира, че на всички срещи в цялата страна хората поставят въпроси основно по вътрешнополитически теми. „За българите най-важни са доходите, здравеопазването, образованието, намирането на нормална работа, тъй като голяма част от хората в България живеят изключително бедно“, каза той. \r\nПо време на среща с жители на Царево, Данчев посочи, че Европа може да помогне за подобряване на жизнения стандарт в страната и повишаването на доходите. По думите му, ако се обединим около определянето на един стандарт за минималната работна заплата и пенсия, ако целим привличането на повече инвестиции в България, създаването на повече работни места, това може да се случи. „За създаването на нови работни места са нужни целенасочени инвестиции. Необходима е активна роля на държавата в този процес, както и активна роля на представителите ни в ЕП при определяне на бюджета и разпределение на средствата за преодоляване на дълбоките неравенства“, посочи още кандидатът за евродепутат. По-късно Димитър Данчев се срещна с жители на Созопол.", "date": "2019.05.18", "title": "Европейски избори 2019: Димитър Данчев: Важно е да се гласува на евроизборите, за да се промени както България, така и Европа"}
{"url": "http://www.focus-news.net/news/2019/05/18/2659652/kyustendil-dvizhenieto-po-pat-3-6222-smolichano-pelatikovo-ot-km-10-do-km-14-e-ogranicheno-za-tovarni-avtomobili-nad-35-tona-poradi-propadane-na-chast-ot-patya.html", "text": "Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Ограничението е сигнализирано с пътни знаци. Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост - от сигналисти. Временната организация на движението е в сила до 15 юни 2019 г. От Областно пътно управление-Кюстендил отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nДенис НИКИФОРОВ", "date": "2019.05.18", "title": "Кюстендил: Движението по път ІІІ-6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътя"}
{"url": "http://www.focus-news.net/news/2019/05/18/2659654/nikolay-karashtranov-pmg-akad-s-p-korolyov-blagoevgrad-okolo-13-ot-vazpitanitsite-na-gimnaziyata-izbirat-da-yavyat-na-vtora-matura-po-matematika.html", "text": "Около 1/3 от възпитаниците на Природоматематическа гимназия (ПМГ) „Акад. С. П. Корольов“ – Благоевград избират да явят на втора матура по математика. Това каза за  Радио „Фокус“ – Пирин  Николай Каращранов, директор на училището. Той коментира въпросът свързан с подготовката на дванадесетокласниците за предстоящите матури. „Подготовката на зрелостниците започна доста отдавна. Смятам, че учениците са направили всичко възможно, за да са добре подготвени за матурите, които предстоят“, каза още Николай Каращранов. По думите му  матурата по математика от години е една от най-желаните. „Причината е свързана с това, че подготовката по математика е на доста високо ниво“, каза още директорът на Природоматематическата гимназия в Благоевград. Той допълни, че дванадесетокласниците  също така избират да се явят на матура по чужд език като това най-често е първия чужд език, който са изучавали. „Те избират английски или немски език. Също така предпочитана матура е по-биология или химия. Напоследък се забелязва отлив от избора на втора матура по-география, докато преди години не беше така“, коментира Николай Каращранов. Той добави, че възпитаниците на Природо-математическата гимназия са с разнородни интереси и това е причината всеки от тях да има различни предпочитания за явяване на Държавно-зрелостен изпит. \r\nКаращрангов отбеляза също, че след като завършат средното си образование, възпитаниците на гимназията се насочват към информатиката и информационните технологии. По думите му е факт, че математиката не е много желана като направление за обучение във висшето образование. „Като цяло има отлив от природните науки да се изучават във висшето образование. Това е причината в момента Министерството да гледа със загриженост и да прави всичко възможно природните науки да се върнат като желани предмети за обучаване“, добави Николай Каращранов. Директорът на Природоматематическата гимназия в Благоевград заяви, че математиката е много добър старт в средното образование, но с огледа за реализация в бъдеще и с перспективата и работата, която ще се занимават не е една от най-добре платените. „Това е причината възпитаниците на гимназията да продължат с информатика и информационни технологии. В момента има нужда от такива кадри и заплащането е сравнително добро“, допълни Николай Каращранов. \r\nДенис НИКИФОРОВ", "date": "2019.05.18", "title": "Николай Каращранов, ПМГ „Акад. С. П. Корольов“ – Благоевград: Около 1/3 от възпитаниците на гимназията избират да явят на втора матура по математика"}
{"url": "http://www.focus-news.net/news/2019/05/18/2659655/varna-dvama-peshehodtsi-sa-postradali-pri-intsidenti-v-grada.html", "text": "Двама пешеходци са пострадали при инциденти във Варна от началото на деня. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния пострадалите са прегледани от медицински екипи и са без опасност за живота.  \r\nОбщо 11 пътнотранспортни произшествия са обслужили екипите на „Пътна полиция“ във Варна в днешния ден. При останалите инциденти са констатирани само материални щети. Към момента няма информация за катастрофи, които да затрудняват движението в града. \r\nБояна АТАНАСОВА", "date": "2019.05.18", "title": "Варна: Двама пешеходци са пострадали при инциденти в града"}
{"url": "http://www.focus-news.net/news/2019/05/18/2659650/kyustendil-desetki-detsa-i-vazrastni-uchastvat-v-obrazovatelnata-igra-otklyuchi-istoriyata-na-svoya-grad.html", "text": "Десетки деца и възрастни участват в образователната игра „Отключи историята на своя град” в Кюстендил, предаде репортер на  Радио „Фокус” – Кюстендил . Инициативата е организирана от Регионален исторически музей и Община Кюстендил и е част от програмата по повод Европейската нощ на музеите. Образователната игра се провежда за девета поредна година. Този път играта започна от Римските терми и изложбената зала на джамия „Ахмед бей”. Децата преминават през къща-музей „Ильо Войвода”, през Емфиеджиевата къща, къща музей на Димитър Пешев, археологическата изложбена зала „Асклепий” и зала „Стримон” с етнографската изложба в нея.  Децата и възрастните трябва да отговарят на поставен въпрос, свързан със всеки един от историческите обекти, а в края на играта те трябва да напишат ключовата дума, която е „Кюстендилска сая”. Печелившите от играта ще бъдат изтеглени в 19.00 часа в двора на Регионален исторически музей – Кюстендил. \r\nВенцеслав ИЛЧЕВ", "date": "2019.05.18", "title": "Кюстендил: Десетки деца и възрастни участват в образователната игра „Отключи историята на своя град”"}
{"url": "http://www.focus-news.net/news/2019/05/18/2659656/sport-pobedi-za-sasht-i-rusiya-na-svetovnoto-parvenstvo-po-hokey.html", "text": "САЩ победиха Дания със 7:1, в среща от група А на световното първенство по хокей на лед в Словакия.  \r\nСлед убедителната победа САЩ заемат четвърто място в класирането в групата, като на практика си осигуриха класирането за четвъртфиналите.  \r\nВ среща от група Б, Русия победи Латвия с 3:1. Руските хокеисти заемат първото място в групата, с пет победи от пет мача.  \r\nЗа четвъртфиналите на първенството се класират първите четири отбора във всяка от двете групи.", "date": "2019.05.18", "title": "Спорт. Победи за САЩ и Русия на световното първенство по хокей"}
{"url": "http://www.focus-news.net/news/2019/05/18/2659657/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 23 градуса.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nДвижението в участък от пътя Велико Търново – Антоново се осъществява в една лента  поради частичен ремонт на асфалтовата настилка. Движението се регулира с пътни знаци и регулировчици до 31 май. Движението в участък от пътя Джулюница – до границата с ОПУ Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nНадежда КРЪСТЕВА", "date": "2019.05.18", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/05/18/2659658/pazardzhik-natovaren-e-trafikat-po-glaven-pat-1-8-plovdiv-pazardzhik-belovo-kostenets-sofiya.html", "text": "Натоварен е трафикът по главен път І-8 Пловдив-Пазарджик-Белово-Костенец-София, предаде репортер на  Радио „Фокус“ – Пазарджик . Пътните настилки са сухи. Патрул на „пътна полиция“ са разположени на Септемврийски ханчета и на входа на Пазарджик. Повечето автомобили идват от дефилето Велинград-Варвара. Част от шофьорите предприемат рискови изпреварвания, които създават опасност от пътни инциденти. \r\nАлбена ЖИЛЕКОВА", "date": "2019.05.18", "title": "Пазарджик: Натоварен е трафикът по главен път І-8 Пловдив-Пазарджик-Белово-Костенец-София"}
{"url": "http://www.focus-news.net/news/2019/05/18/2659659/tass-liderat-na-leybaristkata-partiya-na-avstraliya-shte-podade-ostavka-sled-porazhenie-na-federalnite-izbori.html", "text": "Лидерът на Лейбъристката партия на Австралия Бил Шортън призна поражението на своята партия на федералните избори в страната и заяви, че ще подаде оставка, след официалното обявяване на резултатите, предаде  ТАСС .  \r\n„Очевидно е, че Лейбъристката партия няма да може да сформира правителство в бъдещия електорален цикъл. Това поражение причинява страдание на партията и на мен лично, но аз съм убеден, че в хода на кампанията направих всичко възможно за наша победа“, заяви Шортън пред местни медии. Той допълни, че след официалното обявяване на резултатите от изборите ще подаде оставка, от поста на партиен лидер, но ще запази мястото си в парламента.  \r\nВ събота в Австралия се произведоха федерални избори. По предварителни данни, представени от избирателната комисия на Австралия, мнозинство в парламента печели управляващата Либерално-Национална коалиция, под ръководството на действащия премиер Скот Морисън, допълва агенцията.   Светлин Божков", "date": "2019.05.18", "title": "ТАСС: Лидерът на Лейбъристката партия на Австралия ще подаде оставка, след поражение на федералните избори"}
{"url": "http://www.focus-news.net/news/2019/05/18/2659661/pregled-na-mezhdunarodnite-novini-do-18-chasa-agentsiya-fokus.html", "text": "Австрийският вицеканцлер Хайнц-Кристиан Щрахе, ключова фигура на европейската крайна десница, подаде оставка след уличаващи разкрития, само няколко дни преди европейските избори, предава  AFP \r\n\"Подадох оставката си като вицеканцлер на Австрия пред канцлера Курц и той прие това решение,\" каза Щрахе в емоционално телевизионно изявление. \r\nВ петък се появиха медийни съобщения, в които се твърди, че Щрахе е обещал обществени поръчки в замяна на помощ за предизборната кампания през 2017 от мнима руска бизнесдама, с която се е срещнал в луксозна вила на остров Ибиса няколко месеца преди парламентарните избори в Австрия. \r\nВ събота Щрахе настоя, че е станал \"жертва на целенасочена политическа атака\", която е използвала незаконни средства, но че напуска, за да избегне по-нататъшни щети за правителството. \r\n*** Десетата изложба на оръжия и военна техника MILEX 2021 ще се проведе на територията на специалната икономическа зона \"Великий камен\" - в съвместния китайско-беларуски индустриален парк. , предава  TACC \r\n„Великий Камен“ е специална икономическа зона, беларуско-китайски индустриален парк, който се изгражда на територията на Смолевичския район на Минската област близо до Националното летище Минск в съответствие с междуправителствено споразумение между Китай и Беларус.  \r\nОт 15 май до 18 май там се проведе международно изложение на оръжията и военното оборудване MILEX 2019. Изложението на руските предприятия заемаше над 500 квадратни метра. Организаторът на единната руска експозиция традиционно е \"Рособоронекспорт\". \r\nНа изложението е представено, както стрелково малокалибрено оръжие, така и ракетни установки и системи за залпов огън. \r\n*** Според съобщенията Саудитска Арабия и арабските страни са приели искане за предислоциране на силите си в Персийския залив, предадоха саудитските медии в събота. \r\nВестникът Ashraq al-Awsat, цитирайки източници от Персийския залив, каза, че предислокацията на войските ще се проведе въз основа на двустранни споразумения между Вашингтон и държавите от Персийския залив. \r\nВестникът не назова кои държави от Персийския залив има предвид, но заяви, че предислоцирането идва в отговор на „съвместни действия“ срещу Иран и „възпиране“ на Техеран от всеки опит за ескалиране на ситуацията в региона. \r\nМеждувременно арабски дипломатически източници заявиха, че се водят контакти за провеждането на ограничена арабска среща на върха на планираната ислямска среща на върха, която ще се проведе в Мекка по-късно този месец. \r\nНито Саудитска Арабия, нито Съветът за сътрудничество в Персийския залив (ССПЗ) коментираха твърденията на всекидневника. \r\n*** Иранският външен министър Мохамад Джавад Зариф отхвърли перспективата за нова война в региона, предава  AFP . \r\nНапрежението между Вашингтон и Техеран се покачва, след като Съединените щати са разположили самолетоносач и стратегически бомбардировачи B-52 заради „иранската заплаха\", припомня агенцията. \r\n\"Сигурни сме ... няма да има война, тъй като нито ние искаме война, нито някой има илюзията, че може да се изправи срещу Иран в региона,\" каза Мохамад Джавад Зариф пред държавната информационна агенция IRNA в края на посещението си в Китай. \r\nАмериканският президент Доналд \"Тръмп не иска война, но хората около него го подтикват към война под претекст да направи Америка по-силна срещу Иран\", добави Зариф. \r\n***  Хайнц-Кристиан Щрахе, който подаде оставка от поста вицеканцлер на Австрия, заяви, че Австрийската партия на свободата не е получавала помощ от предполагаемата руска гражданка, показана на скандалния запис с негово участие, предаде  РИА Новости . \r\n„Аз съм срещал тази дама един път, по време на частна вечеря, през моя отпуск, след което не съм имал никакви контакти с нея, повече не съм я виждал. Партията не е получавала никаква помощ от показаните лица“, заяви Щрахе.  \r\nПолитикът определи появилите се в медиите публикации, като „преднамерено политическо убийство“. \r\nЩрахе отбеляза, че на разпространения запис той се е намирал в състояние на алкохолно опиянение, което е боли използвано от враговете му.  \r\n„Това беше глупаво, безотговорно, това беше грешка“, заяви Щрахе, коментирайки ситуацията. \r\n***  Лидерът на Лейбъристката партия на Австралия Бил Шортън призна поражението на своята партия на федералните избори в страната и заяви, че ще подаде оставка, след официалното обявяване на резултатите, предаде  ТАСС .  \r\n„Очевидно е, че Лейбъристката партия няма да може да сформира правителство в бъдещия електорален цикъл. Това поражение причинява страдание на партията и на мен лично, но аз съм убеден, че в хода на кампанията направих всичко възможно за наша победа“, заяви Шортън пред местни медии. Той допълни, че след официалното обявяване на резултатите от изборите ще подаде оставка, от поста на партиен лидер, но ще запази мястото си в парламента.  \r\nВ събота в Австралия се произведоха федерални избори. По предварителни данни, представени от избирателната комисия на Австралия, мнозинство в парламента печели управляващата Либерално-Национална коалиция, под ръководството на действащия премиер Скот Морисън, допълва агенцията.", "date": "2019.05.18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/18/2659660/varna-predpremierni-spektakli-na-operata-knyaz-igor-ot-aleksandar-borodin-shte-badat-predstaveni-v-grada-na-30-i-31-may.html", "text": "Предпремиерни спектакли на операта „Княз Игор“ от Александър Бородин ще бъдат представени във Варна на 30 и 31 май. Това съобщи за  Радио „Фокус“ – Варна  Виолета Тончева от Театрално-музикален продуцентски център – Варна. Представленията ще се състоят от 19.00 часа на основната сцена на Държавна опера – Варна.  \r\n„Това е четвъртата постановка на „Княз Игор“ в историята на Варненската опера. Режисурата сега е на Кузма Попов, който прави и сценографията за тази опера. Така, че нека почитателите на операта да се погрижат навреме да си купят билети за този спектакъл. Той е предпремиерен, както казах, защото премиерата ще изнесем, както обикновено правим, в опера в летния театър през лятото, в прекрасната атмосфера на Варненския летен театър“, отбеляза Виолета Тончева. На 30 май диригент на постановката ще бъде маестро Борислав Иванов, а на 31 май маестро Кръстин Настев. \r\nБояна АТАНАСОВА", "date": "2019.05.18", "title": "Варна: Предпремиерни спектакли на операта „Княз Игор“ от Александър Бородин ще бъдат представени в града на 30 и 31 май"}
{"url": "http://www.focus-news.net/news/2019/05/18/2659662/predstoyashti-sabitiya-v-stranata-za-19-may-agentsiya-fokus.html", "text": "*** \r\nOт 09.00 часа от Централна гара ще потегли парният локомотив Баба Меца за ретро пътуване по маршрута София - Банкя – София. \r\n*** \r\nOт 10.00 часа на стадион НСА „Васил Левски“ ще се състои Международно атлетическо състезания #Back2Track.  \r\n*** \r\nOт 11.15 часа Княз Никита Д. Лобанов-Ростовски ще направи дарение на Националния исторически музей.  \r\n*** \r\nOт 10.00 часа в кампус „Скаптопара“ президентът Румен Радев ще присъства на церемонията по дипломиране на бакалаври и магистри на Американския университет в България.- отразяване  \r\n*** \r\nOт 10.30 часа президентът Румен Радев ще присъства на тържествената церемония по дипломиране на двадесет и петия випуск на Американския университет в България.   \r\n*** \r\nOт 17.00 часа в Регионален исторически музей – Благоевград ще бъде представена изложба „Живи тропически пеперуди“. \r\n*** \r\nOт 19.00 часа в Държавна опера - Бургас ще бъде премиерата на съвременния визуален спектакъл на Красимир Марчев – „Капан за птици“. \r\n*** \r\nOт 07.00 часа на паркинга между спирката пред Терапията и бензиностанцията ще започне 50 километрово предизвикателство, организирано от Клуб по пешеходен туризъм \"Нови хоризонти\" към ТД \"Родни балкани\".Финалът ще е на същото място около 20.00 часа. \r\n*** \r\nOт 16.00 часа на басейн „Приморски“ ще се проведе воден флашмоб в подкрепа на донорството и трансплантациите. \r\n*** \r\nOт 10.30 часа в Спортна зала „Олимпиада“ ще се проведе турнир по кикбокс. \r\n*** \r\nOт 09.00 часа на игрището под ОДК ще започне турнир по футбол (възрастови групи 14-18 г. и 18-24 г.). От 11.00 часа на „Алеята на спорта“ ще започне и стрийт фитнес турнир.  \r\n*** \r\nOт 09.00 часа ще бъде даден старт на шестото издание на Плевенския маратон. \r\n*** \r\nOт 09.00 часа ще се проведе Първият Национален фестивал на пешеходеца. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра. \r\n*** \r\nВ 11.00 часа в салона на Балабановата къща ще се състои официалната пресконференция за откриването и представянето на пълната програма на юбилейния Десети международен фестивал \"Дни на музиката в Балабановата къща\" 2019. \r\n*** \r\nOт 11.00 часа в НЧ „Светлина-1937“ – с. Търън ще се проведе Тържествен концерт по случай 95 години от създаването на ОУ „Св. Св. Кирил и Методий“ – с. Търън. \r\n*** \r\nOт 11.00 часа в парк “Митрополит Методий Кусев” ще бъде разположен мобилен консултативен кабинет на РЗИ - Стара Загора по повод Международния ден за съпричастност със засегнатите от ХИВ/СПИН. \r\n*** \r\nOт 11.00 часа в двора на Къща музей „Гео Милев“ ще бъдат връчени наградите на \r\nотличените и лауреатите в конкурса „Огненият змей, металните чудовища и човекът разум. \r\n*** \r\nOт 11.00 часа в Куклен театър ще бъде представен детския мюзикъл „Вълкът и седемте козлета“. \r\n*** \r\nOт 17.00 часа в зала първи етаж, РБ „З. Княжески“, ще бъде представен спектакълът „Пощенска приказка“. \r\n*** \r\nOт 19.00 часа в НЧ „Родина - 1860“, зала ет.2, ще бъде представен спектакълът  „И най –мъдрият си е малко прост“.   \r\n*** \r\nOт 11.30 часа в Синия салон на Народно читалище „Съгласие – 1862“ Камерен оркестър „Дианополис“ представя концерт с ранни и не толкова масово популярни произведения на двама гении в класическата музика - Волфганг Амадеус Моцарт и Якоб Лудвиг Феликс Менделсон-Бартолди. \r\n*** \r\n*** \r\nOт 10.30 часа в парк \"Заимов\" в София Петър Витанов, Цветелина Пенкова, Румен Гечев и Мирела Модева ще се срещнат с граждани, а в 12.15 часа те ще се срещнат със столичани в \"Северен парк\". В 11.00 часа Момчил Неков ще се срещне с гражданите на Сливница в клуба на БСП в града, а в 13.00 часа - с жителите на Божурище, в салона на читалището. В 18.00 часа на площада в Драгоман кандидатът за евродепутат ще посети Международния фолклорен фестивал \"Нишавски хоровод\".  \r\n*** \r\nOт 13.00 часа в зала „Арена Армеец“ в София ГЕРБ ще проведе централното си предизборно събитие.   \r\n*** \r\nOт 10.30 часа в град Средец Димитър Данчев ще посети фолклорен събор в местността \"Божура\". \r\n*** \r\nOт 16.00 часа на входа на Морската градина във Варна д-р Десислав Тасков ще се срещне с младежи. \r\n*** \r\nOт 16.00 часа в Младежкия клуб Деница Златева ще се срещне с граждани. \r\n*** \r\nOт 10.30 часа в Младежкия комплекс в град Гълъбово Елена Йончева, Иван Кръстев, Крум Дончев и Тодор Стоилов ще посетят ХХIX Национален фолклорен фестивал \"Янко Петров\", който ще се проведе. В 11.00 часа, ще се срещнат с граждани в ресторант Вила Верде. \r\n*** \r\nOт 18.00 часа в залата на Дома на техниката на ул. „Христо Ботев“ 3 кандидатът за евродепутат д-р Андрей Ковачев ще се срещне и разговаря с дупничани. \r\n*** \r\nOт 13.00 часа в Казанлък Елена Йончева, Иван Кръстев, Крум Дончев и Тодор Стоилов  ще се срещнат с общински съветници и партийни активисти, граждани и симпатизанти. В 13.30 часа те ще посетят проблемни общински обекти. В 15.00 часа в читалище \"Искра\", кандидатите за евродепутати ще се срещнат с избиратели.  \r\n*** \r\nOт 15.00 часа Велизар Енчев ще се срещне с гражданите на Бобовдол в голямата зала на читалище \"Миньор\". В 17.00 часа в Синята зала на читалище \"Братство\" в Кюстендил, ще проведе среща с военните от запаса и резерва, както и с жители на града. \r\n*** \r\nOт 11.00 часа Сергей Станишев ще посети в Лом Фестивала на руската песен и ще се срещне с обществеността в местното читалище. По късно, в 16.30 часа, той ще се срещне с граждани, в читалището на Криводол. С жителите на Враца Станишев ще разговаря в партийния клуб на БСП в 18.30 часа. \r\n*** \r\nВ 13.30 часа на ''Позитано'' 20 кандидати за евродепутати от ''Коалиция за България'' ще представят кандидатската си листа за предстоящите европейски избори.  \r\n*** \r\nВ 11.00 часа в залата на Общинския съвет кандидати за евродепутати от ''Коалиция за България'' ще се срещнат с обществеността. \r\n*** \r\nВ 16.00 часа в зала-ресторант ''Братя Неделеви'' кандидати за евродепутати от ''Коалиция за България'' ще се срещнат с обществеността. \r\n*** \r\nOт 18.00 часа в сградата на държавната опера в Стара Загора, Елена Йончева, Иван Кръстев, Крум Дончев, Тодор Стоилов и  Деница Златева ще се срещнат с обществеността на областта.   \r\n*** \r\nВ 18.30 часа в залата на Общинския съвет кандидати за евродепутати от ''Коалиция за България'' ще се срещнат с обществеността.", "date": "2019.05.18", "title": "Предстоящи събития в страната за 19 май (Агенция „Фокус“)`"}
{"url": "http://www.focus-news.net/news/2019/05/18/2659663/blagoevgrad-povishena-e-opasnostta-ot-padashti-kamani-v-kresnenskoto-defile-i-v-prohoda-predel.html", "text": "Повишена е опасността от падащи камъни в Кресненското дефиле и в прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в Благоевградска област. Пътните настилки са сухи. С нормална интензивност е трафикът по главен път Е-79 и второкласен път 19 Симитли-Гоце Делчев. В областта няма въведени ограничения за движение по пътищата, не се извършват ремонтни дейности. От Областно пътно управление-Благоевград отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nНе е натоварен трафикът и в областния център, като по-интензивен е трафикът по изходните и входните пътни връзки в града. Пътните настилки са сухи. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.18", "title": "Благоевград: Повишена е опасността от падащи камъни в Кресненското дефиле и в прохода Предел"}
{"url": "http://www.focus-news.net/news/2019/05/18/2659638/veliko-tarnovo-vtori-protest-sreshtu-natsionalnata-strategiya-za-deteto-shte-se-provede-v-grada.html", "text": "Втори протест срещу Националната стратегия за детето ще се проведе във Велико Търново. Сборният пункт отново е паметник „Майка България“, а началният час 17.30 часа, предаде репортер на  Радио „Фокус“ – Велико Търново . Родители ще изразят недоволството си, свързано с документа „Национална стратегия за детето 2019-2030 г.“, който според тях трябва да бъде отменен и пренаписан. „Нека да изкажем своето несъгласие относно приетите промени в закона за детето, които дефакто вкарват стратегията в действие без знанието на обикновения българин! Да изкаже своето несъгласие с наглостта и безскрупулността на някои държавни институции и част от управленския апарат!“, призовават организаторите на протеста. \r\nНедоволните граждани смятат, че новият документ е плод на тоталитарно мислене и е категорично неприемлив за гражданите на България. Според тях в документа се предвижда „пълна власт“ от страна на държавата и респективно - на отделните чиновници, над живота на всяко дете и неговото семейство. Те твърдят, че в основата на стратегията стои разрушаване на традиционното семейство, цели се ограничаване на правата на родителите и прекомерно и недемократично разширяване на контролните функции на държавата по отношение на децата и семейния живот. Протестиращите се опасяват, че съществува риск социалните служби да изземат функциите на родителите, както и да се улесни изземването на деца от семействата им и преместването им в приемни семейства. Техните притеснения са, че децата ще бъдат третирани като обект на обществена и държавна намеса, при която ролята на родителите и естествената семейна среда са сведени до минимум. Организаторите на протеста посочват, че стратегията предвижда ранно сексуално обучение в и извън държавните училища, които се оставят в ръцете на държавните служители, както и неправителствените организации (доставчиците на услуги), работещи с тях. Противниците на стратегията заявяват още, че документът е изготвен в нарушение на основни конституционни и човешки права, записани в Европейската конвенция за правата на човека и основните свободи. „Фокус“ припомня, че на първия протест на паметник „Майка България“ се събраха десетки жители на Велико Търново. \r\nНадежда КРЪСТЕВА", "date": "2019.05.18", "title": "Велико Търново: Втори протест срещу Националната стратегия за детето ще се проведе в града"}
{"url": "http://www.focus-news.net/news/2019/05/18/2659682/tass-kitay-prizova-sasht-kam-sdarzhanost-v-targovskite-pregovori-mezhdu-dvete-strani.html", "text": "Китайският външен министър Ван И е призовал САЩ към сдържаност в търговските преговори с Пекин, предаде  ТАСС .  \r\nТова се казва, в изявление на китайското външно министерство, след телефонен разговор между китайския дипломат и държавния секретар на САЩ Майк Помпео.  \r\nСпоред Ван И, неотдавнашните действия на САЩ са нанесли вреди на Китай и Вашингтон „не трябва да стига далеч“, при воденето на търговските преговори между двете държави. Китайският външен министър е допълнил, че Пекин, както и досега, „е готов да разреши разногласията посредством преговори, които трябва да преминават в условията на равнопоставеност“.  \r\nПо въпроса за обстановката около Иран, китайският външен министър е изразил надежда „за проява на сдържаност от всички страни, за да не се допуска възможна ескалация на напрежението“.   Светлин Божков", "date": "2019.05.18", "title": "ТАСС: Китай призова САЩ към сдържаност в търговските преговори между двете страни"}
{"url": "http://www.focus-news.net/news/2019/05/18/2659684/sport-valensiya-se-klasira-za-shampionskata-liga.html", "text": "Валенсия се класира за Шампионската лига, след като победи Валядолид с 2:0, в последния кръг от първенството на Испания. Основният съперник на Валенсия за последното вакантно място в Шампионската лига Хетафе завърши 2:2 с Виляреал.  \r\nПо този начин Валенсия зае четвърто място в крайното класиране на Примера дивисион с 61 точки, а Хетафе остана на пето място с 59 точки.  \r\nЗа Шампионската лига освен Валенсия се класираха Барселона, Атлетико Мадрид и Реал Мадрид.", "date": "2019.05.18", "title": "Спорт: Валенсия се класира за Шампионската лига"}
{"url": "http://www.focus-news.net/news/2019/05/18/2659683/nikolay-karashtranov-pmg-akad-s-p-korolyov-blagoevgrad-v-zhivota-zrelostnitsite-tryabva-da-badat-tarpelivi-i-uporiti.html", "text": "В живота зрелостниците трябва да бъдат търпеливи и упорити. Това каза за  Радио „Фокус“ – Пирин  Николай Каращранов, директор на Природоматематическа гимназия (ПМГ) „Акад. С. П. Корольов“ – Благоевград. Той отправи послание към всички, които завършват Природо-математическата гимназия в Благоевград. „Моето послание към завършващите е да бъдат здрави, за да имат възможност да реализират мечтите си. Смятам, че в училище те са успели да намерят това, което ще им е интересно и ще ги задоволява като възможност за бъдещо развитие“, добави Николай Каращранов. Той посочи, че желанието му е учениците да се занимават с предмети, при които се изисква мислене. „Те много често нямат търпение и когато нещо направят и искат веднага да получат резултат“, каза още директорът. Той допълни, че в природните науки резултатът е плод на много усилия и дълго обучение. „При компютъра нещата стоят по различен начин като се натиска копчето и излиза резултат“, посочи Николай Каращранов. \r\nДенис НИКИФОРОВ", "date": "2019.05.18", "title": "Николай Каращранов, ПМГ „Акад. С. П. Корольов“ – Благоевград: В живота зрелостниците трябва да бъдат търпеливи и упорити"}
{"url": "http://www.focus-news.net/news/2019/05/18/2659681/japan-times-donald-tramp-pokazva-obarkvane-po-vaprosa-za-iran.html", "text": "Всичко започна с изненадващо съобщение, че САЩ изпращат военни части, за да посрещнат предполагаема заплаха от страна на Иран. Това, което последва бяха две седмици на бомбастична реторика и нарастващи страхове и объркване, за това дали Вашингтон и Техеран са на прага на открит конфликт, пише японското издание  „Japan Times“ . Президентът на САЩ Доналд Тръмп заяви, че така му харесва.  \r\n„С всички тези фалшиви новини, Иран няма как да има идея, какво всъщност се случва в действителност. Това може би е добре“, написа Тръмп в Twitter.  \r\nТова е поредната демонстрация на непредсказуемата външна политика на Тръмп, която оставя враговете в неведение, често разтърсва съюзниците и разочарова конгреса.  \r\n„Като се има предвид степента, до която президентът е проявявал неразбиране към разузнавателната информация по други въпроси или е оспорвал работата на агенциите, когато е противоречала на неговите разбирания, неговите действия пораждат разбираемо съмнение относно това, какво знаем ние наистина за иранските планове и намерения“, заяви конгресменът Адам Шиф.  \r\nВъоръжен конфликт изглежда малко вероятен в краткосрочен план, при липса на по-нататъшно струпване на американски войски и на провокации от страна на Иран. Администрацията на Тръмп, обаче не изглежда по-близо до постигането на целта си, която е чрез прилагане на достатъчно дипломатически, икономически и военен натиск, да принуди Техеран да сложи край на подкрепата си за екстремистки групи и други смущаващи политики.   Светлин Божков", "date": "2019.05.18", "title": "„Japan Times“: Доналд Тръмп показва объркване по въпроса за Иран"}
{"url": "http://www.focus-news.net/news/2019/05/18/2659664/sofiya-tarzhestveniyat-final-na-natsionalniya-konkurs-vazkresenie-hristovo-2019-shte-se-provede-na-19-may.html", "text": "Тази неделя е тържествения финал на Националния конкурс \"Възкресение Христово\" - 2019, предаде репортер на  Агенция \"Фокус\" . Конкурсът бе организиран от Българската православна църква - Българска патриаршия, Културно-просветен отдел при Св. Синод на БПЦ-БП.  \r\nПрограмата на конкурсния финал - награждаване съдържа: \r\n8:00 ч. - Пристигане в храм „Св. св. Кирил и Методий” – гр. София, ул. „Георг Вашингтон” № 47 (на Женския пазар). \r\n8:30 ч. - Посрещане на Негово Високопреосвещенство Ловчански митрополит ГАВРИИЛ – ръководител на Културно-просветния отдел при Св. Синод на БПЦ-БП, и други официални гости – в храм „Св. св. Кирил и Методий”. \r\n9:00 ч. - Св. Литургия – в храм „Св. св. Кирил и Методий”. \r\n10:45 ч. - Награждаване на победителите в конкурса – в храм „Св. св. Кирил и Методий”. \r\n11:30 ч. - Рецитал с най-добрите конкурсни съчинения от раздел “Литература” – Лекционна зала на Енорийския център (влиза се през двора отляво на храм „Св. св. Кирил и Методий”), ет. 1. \r\n12:00 ч. - Изложба на наградените творби (икони, рисунки, фотографии) – Лекционна зала на Енорийския център. \r\n13:30 ч. - Закриване на конкурса и отпътуване на участниците.  \r\nНикола ПЕТКОВ", "date": "2019.05.18", "title": "София: Тържественият финал на Националния конкурс \"Възкресение Христово\" - 2019 ще се проведе на 19 май"}
{"url": "http://www.focus-news.net/news/2019/05/18/2659686/pazardzhik-2-414-sa-zhivorodenite-detsa-v-oblastta-prez-izminalata-godina.html", "text": "През 2018 г. в областта са регистрирани 2 427 родени деца, съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик”. Тя уточни, че от тях 2 414 (99.5%) са живородени. „В сравнение с предходната година броят на живородените е намалял с 67 деца (за 2017 г. броят на живородените е 2 347 деца), или с 2.9%. Броят на живородените момчета (1 238) е с 62 по-голям от този на живородените момичета (1 176), или на 1 000 живородени момчета се падат 950 момичета. Коефициентът на общата раждаемост през 2018 г. е 9.4 ‰, а през предходните 2017 и 2016 г. той е бил съответно 9.0 и 9.2‰. В градовете и селата живородените са съответно 1 528 и 886 деца, а коефициентът на раждаемост е 9.5‰ в градовете и 9.3‰ в селата. През 2017 г. тези коефициенти са били съответно 9.1 и 8.9‰“, допълни Спасова. \r\nВаня НИКОЛОВА", "date": "2019.05.18", "title": "Пазарджик: 2 414 са живородените деца в областта през изминалата година"}
{"url": "http://www.focus-news.net/news/2019/05/18/2659685/evropeyski-izbori-2019-mustafa-karadaya-v-medovets-na-26-may-tryabva-da-sme-edinni-zaradi-badeshteto-na-detsata-ni.html", "text": "Кандидат-евродепутатите на ДПС начело с председателя Мустафа Карадайъ присъстваха на възпоменателен-митинг събор в село Медовец, община Дългопол, съобщиха от пресцентъра на  ДПС . Те положиха венци и цветя пред паметника за загиналите Назифе Мустафа и Шакир Шакир на мирните протести през 1989 г. по време на т. нар. „възродителен процес“. \r\nЛидерът на ДПС Мустафа Карадайъ напомни значението на Майските събития, като каза че месец май е особен месец за ДПС. \"Всяка година ние честваме събитията от 1989 г., когато излязохме на мирни протести, заради нашите имена, за нашия език, вяра, достойнство и чест. За съжаление, по време на тези мирни протести имаме свидни жертви, които са герои на нашата Родина в борбата за демокрация и докараха демокрацията в нашата Родина. Тази година честваме 30 годишнината от тези събития\", обясни той. \r\nПредседателят на ДПС напомни изборните резултати от 2017 година и каза, че през 2017 г. 100 000 наши гласове отиват в празното и докарваме националистите във властта. \"От друга страна, едни шарлатани идват да притискат и заплашват хората да гласуват за ГЕРБ и после се хвали по медиите, че има 100 000 гласа от турците и мюсюлманите, подчерта той. Получават политическа сила от тези гласове, вземат властта и ползват тази власт против нас\", бе категоричен Карадайъ. \r\n\"Сега в Европа е трудно и е на кръстопът, каза лидерът на ДПС и обясни значението на предстоящите избори. В едната посока е национализма  и омразата към различните, а в другата - която е и нашата, е посоката на демокрацията, уважението към различните и обединението на различните\", обяви Мустафа Карадайъ. \"Този избор правим за Европа и затова Ханс ван Баален казва: „Европа има да се учи от Ахмед Доган, когато е трудно и Европа има нужда от ДПС, защото сега е трудно в Европа“, напомни Карадайъ думите на лидера на европейските либерали. \r\nВодачът на листата на ДПС каза, че такава е картината и в България, защото националистите са на власт. Затова в края на месеца, на тези избори правим важен избор, заяви той и призова, моят апел и призив към всеки един от тук присъстващите на този площад е, на тези шарлатани да кажем по начин, по който да го разберат, че гласуването за ГЕРБ означава хвърляне на нашите камъни по нашата глава\", бе категоричен той. \r\nВ памет на жертвите на т.нар. „възродителен процес“ бе даден курбан. След възпоменателния митинг екипът на Централния лъч на ДПС присъства на благотворителна вечеря-ифтар, дадена от председателя на ДПС Мустафа Карадайъ. \r\nНа предизборните срещи във Вълчи дол, Суворово, Провадия и Медовец присъстваха и зам.-председателят на ДПС Ахмед Ахмедов, зам.-председателят на ПГ на ДПС Йордан Цонев, народният представител Ерджан Себайтин, председателят на Младежко ДПС и евродепутат Илхан Кючюк, кандидатите за евродепутати Атидже Алиева-Вели, Севим Мусак, Антоанета Асенова, Петър Чобанов и Танер Кабилов.", "date": "2019.05.18", "title": "Европейски избори 2019: Мустафа Карадайъ в Медовец: На 26 май трябва да сме единни, заради бъдещето на децата ни"}
{"url": "http://www.focus-news.net/news/2019/05/18/2659690/varna-oblastta-e-na-vtoro-myasto-v-stranata-po-vavedeni-v-eksploatatsiya-zhilishtni-sgradi-prez-parvoto-trimesechie-na-godinata.html", "text": "Областта е на второ място в страната по въведени в експлоатация жилищни сгради през първото тримесечие на годината. Това съобщават от  Териториално статистическо бюро – Североизток . Преди нея е област Бургас – 85 сгради с 350 жилища.  Въведените в експлоатация сгради в областта са 82, а новопостроените жилища в тях са 537. Спрямо първото тримесечие на 2018 г. сградите са с 15 повече, или с 22.4%, a жилищата в тях нарастват със 188, или с 53.9%.  От въведените в експлоатация новопостроени жилищни сгради през първото тримесечие на 2019 г. със стоманобетонна конструкция са 85.4%, а с тухлена – 14.6%. Най-висок е делът на новопостроените жилища с две стаи (42.3%), следват тези с три стаи (38.0%), а най-нисък е делът на жилищата с пет стаи – 2.8%.", "date": "2019.05.18", "title": "Варна: Областта е на второ място в страната по въведени в експлоатация жилищни сгради през първото тримесечие на годината"}
{"url": "http://www.focus-news.net/news/2019/05/18/2659689/stanislava-popovska-regionalna-sluzhba-po-zaetostta-blagoevgrad-v-atelie-za-tarsene-na-rabota-prez-mart-sa-vzeli-uchastie-486-litsa.html", "text": "В „Ателие за търсене на работа“ през март са взели участие 486 лица. Това каза за  Радио „Фокус“-Пирин  Станислава Поповска, директор на „Регионална служба по заетостта“-Благоевград. Тя уточни, че от тях 66 младежи до 24 години и 109 младежи от 25-до 29-годишна възраст. Експертът посочи, че продължава и реализацията на схеми по ОП „Развитие на човешките ресурси“ – „Нова възможност за младежка заетост“, Компонент II по схеми „Обучения и заетост“ за лица с увреждания и „Обучения и затост за младите хора“ за младежи до 29 години с увреждания, схема „Родители в заетост“, схема „Работа“ и проект „Готови за работа“. Станислава Поповска добави, че през март в областта по различните програми и мерки за заетост, съгласно Националния план за действие по заетостта са работили 563 лица, от които 307 по програми и 256 по мерки за заетост и обучение. \r\nНатали СТЕФАНОВА", "date": "2019.05.18", "title": "Станислава Поповска, „Регионална служба по заетостта“-Благоевград: В „Ателие за търсене на работа“ през март са взели участие 486 лица"}
{"url": "http://www.focus-news.net/news/2019/05/18/2659687/rumen-bostandzhiev-psiholog-negativnata-emotsiya-koyato-izpitvame-zadahvayki-se-ot-nadnormenoto-si-teglo-e-stimul-da-promenim-povedenieto-si.html", "text": "Негативната емоция, която изпитваме, когато се „задъхваме“ от наднорменото си тегло, когато се чувстваме пренебрегнати е един от стимулите да променим поведението си. Това каза за  Радио „Фокус“ – Бургас  доц. Румен Бостанджиев психолог, сексолог и преподавател.  „Природата е измислила тези негативни емоции, именно с тази цел да ни ръчкат да променим това, което не ни харесва“, каза още той. Психологът посочи, че позицията да се жалваме е част от заучената безпомощност е елемент от състоянията, когато човек се самосъжалява и изпада още повече в потиснато състояние, което го кара да се храни още повече и да компенсира липсата на други удоволствия. Относно случаите, когато трупаме килограми, намирайки се в депресивно състояние, а не сме увеличили приема на храна доц. Бостанджиев уточни, че част от депресивното състояние е хиподинамията, когато човек има занижени подтици, малко се движи, неговата физическа активност намалява, той няма мотивация да изглежда добре и да се поддържа в добра форма. „Когато говорим за депресивни състояния, трябва да сме наясно, че в огромната част от случаите, става дума за заучени реакции, които също могат да бъдат променени, ако ние решим да променим начина си на мислене, стереотипите си, които следваме, ценностите, които имаме“, посочи специалистът и уточни, че една сравнително малка част от случаите са т.н. клинични депресии, които изискват медикаментозна подкрепа или хоспитализация в психиатрични клиники. „В съвременната психиатрия, дори и когато се използват медикаментозни средства, винаги се разчита и на подкрепата, която може да окаже социалната среда и на конкретните действия, които човек може да направи, за да промени социалния си статус“, заяви психологът. \r\nДеница ДИМИТРОВА", "date": "2019.05.18", "title": "Румен Бостанджиев, психолог: Негативната емоция, която изпитваме, „задъхвайки се“ от наднорменото си тегло, е стимул да променим поведението си"}
{"url": "http://www.focus-news.net/news/2019/05/18/2659688/tass-sebastian-kurts-obyavi-che-v-avstriya-shte-badat-proizvedeni-predsrochni-parlamentarni-izbori.html", "text": "Австрийският канцлер Себастиан Курц обяви, че в страната ще бъдат произведени предсрочни парламентарни избори, предаде  ТАСС .  \r\nИзявлението на Курц идва, след като вицеканцлерът и лидер на Австрийската партия на свободата Хайнц-Кристиан Щрахе подаде оставка, заради скандален видеозапис, излъчен в германски медии.  \r\n„Аз предложих на федералния президент да бъдат произведени предсрочни парламентарни избори в Австрия и това да се случи, колкото може по-скоро“, заяви Курц, който е лидер на Австрийската народна партия.  \r\nКанцлерът заяви, че прекратява работата в коалиционното правителство с Австрийската партия на свободата, допълва агенцията.   Светлин Божков", "date": "2019.05.18", "title": "ТАСС: Себастиан Курц обяви, че в Австрия ще бъдат произведени предсрочни парламентарни избори"}
{"url": "http://www.focus-news.net/news/2019/05/18/2659680/balgariya-se-vklyuchi-v-evropeyskata-nosht-na-muzeite-obzor.html", "text": "За 15-а поредна година България се включва в инициативата „Европейска нощ на музеите“. Културната проява започва да се провежда от 1997 г. в Берлин, а впоследствие става популярна и в други европейски градове. В рамките ѝ множество музеи, галерии и културни институции работят с вход свободен и удължено работно време, за да привлекат повече млади хора и да провокират интереса им към културата и историята. В столицата и редица градове от страната и тази година десетки галерии и музеи подготвиха богата програма, включваща изложби, концерти, ателиета, прожекции и разнообразни арт прояви, посветени специално на събитието. \r\nВ  София  над 50 музея и галерии отвориха врати на 18 май. „Мистерия в кутия“ бе предизвикателството на Националния военноисторически музей към своите посетители в Нощта на музеите. В Националния политехнически музей беше открита изложбата \"40 години персонални компютри Правец\". В Националния исторически музей наред с постоянните и временни изложби има и хороводни ателиета, а по-рано през деня - и програма за деца. Изложбата „Изгнания“ на световноизвестния чешки фотограф с френски паспорт Йозеф Куделка e част от програмата в Софийската градска художествена галерия. Изложба на дантела има в Етнографския музей.  \r\nДържавният архив във  Варна  отваря врати, за да покаже пред варненци къде се съхраняват документи и архиви от близкото и по-далечно минало.Военноморският музей предлага на своите посетители неповторимо пътуване по стъпките на морското историческо наследство, като в открита експозиция са представени колекции на котви, морски мини, брегови и корабни оръдия. Голяма част от музеите във Варна са с вход свободен, като сред тях са Аладжа Манастир, Побити Камъни и Римски терми. \r\nАрхеологическият музей в  Бургас  показва две златни изложби – „Тракийското златно съкровище от Вълчитрън“ и „Споменът за Велика България”. Съкровището на хан Кубрат от Малая Перешчепина“. А в Историческия музей за първи път се показва голямата икона на Иисус Христос, реставрирана с обществени дарения от края на миналата година.  \r\nРегионалният исторически музей в  Пловдив  представя три от своите експозиции - гостуващата изложба „Еврика”, експозицията „Българско Възраждане” и изложбата „Пловдив в културната история на България”. В Регионалния археологически музей посетителите могат да видят безплатно оригинала на Панагюрското златно съкровище, както и националната изложба „Преоткритият свят на Стара Европа”. Музеят на авиацията в Крумово също се присъедини към \"Европейска нощ на музеите\" с традиционната атракция „Експонатите оживяват“, на която гостите могат да разберат какво е усещането да влезеш в кабините на самолет Ан-14 „Пчьолка“ и вертолет Ми-1. \r\nВ Археологическия музей във  Велико Търново  e представена инсталацията „Съмнителен тебеширен кръг“ на норвежкия визуален артист Ларс Нордби. Историческият музей в  Русе  пък показва новата изложба от предмети, свързани с близкото минало, както и гостуващата изложба „Свободата-тук и сега\", която представя образи от списание \"Л'Еуропео\". Посетителите в Художествената галерия в  Стара Загора  могат да видят експозицията „Съвременна българска живопис и скулптура“, изложба „Съвременна българска графика“, изложба „Български възрожденски икони“, както и гостуващата колекция на проф. д-р Чавдар Славов „Изкуството на графиката“. В програмата на Регионалния исторически музей в  Плевен  има две изложби - „Луксът на XIX в.” и „Агар арт – изкуство от микроорганизми”. Акцент в Историческия музей в  Димитровград  e “Мъжът и неговият свят”. А в Регионалния исторически музей в  Хасково  пък бъдат изложени стари телевизори от миналия век, радиоприемници, касетофони и грамофони. В Регионалния исторически музей в  Кюстендил  е подготвена детската работилница „Изработване на съдове с грънчарско колело”, а в къща музей „Димитър Пешев” е открита гостуващата изложба „Хераклея Синтика – история на проучванията”.", "date": "2019.05.18", "title": "България се включи в „Европейската нощ на музеите“ (ОБЗОР)"}
{"url": "http://www.focus-news.net/news/2019/05/18/2659692/sport-manchestar-siti-specheli-kupata-na-angliya.html", "text": "Манчестър Сити спечели Купата на Футболната Асоциация на Англия след победа с 6:0 срещу Уотфорд.  \r\nРахим Стърлинг отбеляза три гола за победата на Манчестър Сити, а по едно попадение отбелязаха Давид Силва, Кевин де Бройне и Габриел Жезус.  \r\nТова е шести път в който Манчестър Сити печели Купата на Футболната Асоциация на Англия. Отборът направи забележителен требъл през този сезон като спечели и шампионската титла, както и Купата на Лигата в Англия.", "date": "2019.05.18", "title": "Спорт: Манчестър Сити спечели Купата на Англия"}
{"url": "http://www.focus-news.net/news/2019/05/18/2659693/evropeyski-izbori-2019-angel-dzhambazki-vmro-tryabva-da-branim-balgarskiya-interes-v-es-a-tova-minava-prez-saedinyavane-na-balgarskiya-patriotizam-i-rodolyubie.html", "text": "Ние трябва да браним българския интерес в ЕС, а това минава през обединение, през съединяване на българския патриотизъм и родолюбие, заяви в Шумен Ангел Джамбазки, кандидат за евродепутат и водач на листата на ВМРО - БНД, предаде репортер на  Радио „Фокус“ - Шумен . Той посочи, че ще продължи битката, която води пет години в Европейския парламент - да брани българските интереси от нелегалната миграция, от двойните стандарти, от т.нар. мултикултурализъм. „Основна задача на ВМРО е да изместим ДПС от третото място“, каза Джамбазки. Той отбеляза, че ВМРО застава твърдо против идеята в България да бъде признато турско национално малцинство и подчерта, че България е еднонационална държава, а официалният език е българският. „Борбата с ДПС се очертава като една от най-важните задачи на тези европейски избори. За нас „България над всичко“ не е просто фраза, а символ верую и начин на живот“, каза още Ангел Джамбазки.  \r\nПредседателят на  ВМРО Красимир Каракачанов посочи, че България трябва да избере своите представители в Европейския парламент, а не партиите. „Досега партиите изпращаха в Европарламента представители, които бяха повече европейци, а по-малко българи. Единственото изключение, откакто България има свои представители, се казва Ангел Джамбазки. Да си в Eвропарламента не е само това да представляваш партията Х, Y, Z , да обясняваш в кое семейство си се записал, там твоята работа не е да принадлежиш на чуждо семейство. Всеки един има едно семейство и семейството наречено България“, заяви Красимир Каракачанов. Той беше категоричен, че евродепутатите трябва да защитават докрай българския интерес, традиционните български ценности, история, култура и традиции. Той постави акцент и върху борбата срещу нашествието на ислямизма. „Изборите за Европарламент са важни. 17-те представители на България трябва да бъдат хора, които отстояват интересите на държавата България и на нейните граждани, всичко останало са празни приказки и елементарно партийно боричкане. От нашата листа само 6 души са членове на ВМРО, останалите представляват обществото - с образование, с нормална работа, с доказани качество, тук са известният режисьор и актьор Андрей Слабаков, един от най-известните и борбени български генерали ген. Шивиков. Ние искаме с тези хора да убедим обществото, че си заслужава да гласува за истинските патриоти. Най-накрая трябва да се открои това, което е вършено, от това, което някои се опитват да приказват. Не ви предлагаме да гласувате за Ангел Джамбазки, защото е добро момче и ще свърши много работа. Казваме ви - ето го човекът, който свърши много работа, който е 6-ти в класациите на Европарламента, един от най-уважаваните евродепутати там, човек, доказал своя патриотизъм. Гласувайте за нещо доказано, а не за нещо, което ви обещават в бъдещето. Нека на 26 май да бъдем активни - ако стоим и мрънкаме пред телевизора, нищо не променяме. Етническият вот на ДПС, купеният цигански вот, който всички купуват, ще предреши отново нашето бъдеще. Подкрепете истинските патриоти, които са доказали своя патриотизъм с работа“, призова Красимир Каракачанов. Подкрепа за ВМРО изказа и народният представител в ПГ на „Обединени патриоти“ Емил Димитров. Предизборното събитие, което се състоя на площад „Освобождение“ в Шумен, започна с българско хоро. „Хорото е, което ни събира, обединява и ни прави българи. Хорото, носията, шевицата – това е нашата национална памет. Това сме ние българите“, заяви Ангел Джамбазки. \r\nИвелина ИВАНОВА", "date": "2019.05.18", "title": "Европейски избори 2019: Ангел Джамбазки, ВМРО: Трябва да браним българския интерес в ЕС, а това минава през съединяване на българския патриотизъм и родолюбие"}
{"url": "http://www.focus-news.net/news/2019/05/18/2659694/smolyan-osem-sa-obezlyudenite-sela-v-oblastta-a-v-89-zhiveyat-pod-50-dushi.html", "text": "Към края на 2018 г. в градовете в областта живеят 59 242, или 56.2%, а в селата – 46 179, или 43.8% от населението на областта. За страната процентите са съответно 73.7 и 26.3. Това съобщиха от отдел  „Статистически изследвания“  към Териториално статистическо бюро „Юг“. \r\nКъм края на 2018 г. жителите на област Смолян живеят в 240 населени места, от които 8 са градове и 232 – села. Разпределението на населението по населени места е резултат от неговото естествено и механично движение. \r\nКъм края на годината населените места без население са 8. Най-голям брой населени места без население има в община Смолян. В 89, или в 37.1% от населените места живеят под 50 души. С население над 5 хил. души са четири града в областта и в тях живее 42.8% от населението.", "date": "2019.05.18", "title": "Смолян: Осем са обезлюдените села в областта, а в 89 живеят под 50 души"}
{"url": "http://www.focus-news.net/news/2019/05/18/2659695/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Русия иска да свика заседание на Съвета за сигурност на ООН във връзка с приемането от Върховната Рада на Украйна на Закона за гарантиране използването на украинския език като държавен език. Това съобщи председателят на Постоянното представителство на Украйна към ООН Олег Николенко на своята страница в социалната мрежа „Фейсбук“, цитиран от украинското издание  “Страна“ .  \r\n\"Днес стана известно, че делегацията на Руската федерация се е обърнала към председателя на Съвета за сигурност на ООН с искане за свикване на заседание във връзка с приемането от страна на Върховната Рада на Украйна на Закона за гарантиране използването на украинския език като държавен език\", пише Николенко. \r\nТой подчертава, че използването на украинския език в Украйна по никакъв начин не застрашава международния мир и сигурност, чието поддържане е задача на Съвета за сигурност на ООН, поради което \"няма смисъл да коментираме това по същество абсурдно отношение, което изненада не само Украйна\". \"Този закон е нашият вътрешен въпрос, който Кремъл се опитва да политизира\", посочва Николенко. \r\nТой разглежда тези действия на Русия като опит за маргинализиране на ключовата глобална платформа в политиката за сигурност, „за да я превърне в някакъв вечерен спектакъл в стила на пропаганден канал на руската телевизия”. \"Решението за датата и часа на заседанието трябва да бъде одобрено от ръководителя. През май това е Индонезия,\" добави Николенко. \r\nИзданието припомня, че на 25 април Върховната Рада прие на второ четене и като цяло Закона за използването на украинския език в Украйна. Парламентаристите обсъждаха изменения в документа на пленарни заседания в продължение на почти два месеца - от 28 февруари. На 15 май президентът на Украйна Петро Порошенко подписа Закона за езика, отбелязвайки изключителния му баланс. \r\nУнгарското външно министерство се надява, че избраният президент на Украйна Владимир Зеленски ще отговори правилно на закона за тоталната украинизация. \r\nКакто се съобщава от \"Страна\", лидерът на партията \"Платформа на опозицията - за живот\" Юрий Бойко заяви, че ще оспори закона за тоталната украинизация в Конституционния съд. Той отбеляза, че режимът на Порошенко се опитва да направи използването на родния език от руско-говорещите граждани на Украйна и представители на други национални общности невъзможно чрез закона за тоталната украинизация. \r\n*** \r\nСирия обвини израелските военновъздушни сили, че са нанесли въздушни удари, в близост до столицата Дамаск, предаде израелското издание  „Jerusalem Post“ . \r\nСирийските държавни медии съобщиха, че противовъздушната отбрана на страната е прихванала много израелски ракети.  \r\n„Противовъздушната отбрана засече цели, идващи от посока Кинейтра и ги прихвана“, заяви сирийски военен представител, пред държавната агенция SANA. \r\nСирийската държавна телевизия показа снимки от предполагаемите експлозии, в резултат на въздушните удари.  \r\nПо данни на сирийски опозиционни източници, въздушните удари са поразили цели на сирийската армия, южно от Дамаск. Други местни медии съобщиха, че ударите са поразили ирански военни складове.  \r\nНяма официални коментари за въздушните удари от страна на Израел. Тел Авив често изразява своите притеснения относно иранското присъствие в Сирия, и контрабандата на въоръжения за радикалната групировка „Хизбулла“, осъществявана от Техеран през сирийска територия.  \r\nВ стремежа си да предотврати снабдяването на „Хизбулла“ с иранско въоръжение, Израел постоянно нанася въздушни удари срещу цели на иранските съюзници в Сирия. През януари израелският премиер Бенямин Нетаняху заяви, че Тел Авив ще провежда политика на ограничаване на иранското присъствие в Сирия, допълва изданието. \r\n*** \r\nАвстралийският консервативен премиер Скот Морисън, спечели изненадваща победа на федералните избори в страната, задвижвана от популистка вълна, т.нар. „тихи австралийци“, като по този начин последва политическите процеси в САЩ, Великобритания и други държави, пише американският вестник  „New York Times“ .  \r\nПобедата изненада анализаторите, тъй като социологическите проучвания предвиждаха поражение на водената от Морисън коалиция. В крайна сметка премиерът опроверга прогнозите, че страната е готова за промяна в курса, след шест години на бурно управление на консервативната Либерално-Национална коалиция. \r\n„Аз винаги съм вярвал в чудеса. Тази вечер е на всеки един австралиец, който изисква от своето правителство да бъде поставен на първо място. Ние ще направим точно това“, заяви Морисън.  \r\nИзборите поставиха пред австралийците важен въпрос: да продължи ли дясноцентристкото управление, което им обещаваше икономическа стабилност, работни места и намаляване на имиграцията, или да изберат по-активни действия срещу промяната на климата и икономическото неравенство.  \r\nПредоставяйки на Морисън възможността за първи пълен мандат, като премиер, австралийците показаха своето нежелание да заложат на нов лидер, като избраха продължаването на курса на досегашния премиер, в момент когато австралийската икономика отбелязва вече 28 години без да изпадне в рецесия. \r\n*** \r\nВсичко започна с изненадващо съобщение, че САЩ изпращат военни части, за да посрещнат предполагаема заплаха от страна на Иран. Това, което последва бяха две седмици на бомбастична реторика и нарастващи страхове и объркване, за това дали Вашингтон и Техеран са на прага на открит конфликт, пише японското издание  „Japan Times“ . Президентът на САЩ Доналд Тръмп заяви, че така му харесва.  \r\n„С всички тези фалшиви новини, Иран няма как да има идея, какво всъщност се случва в действителност. Това може би е добре“, написа Тръмп в Twitter.  \r\nТова е поредната демонстрация на непредсказуемата външна политика на Тръмп, която оставя враговете в неведение, често разтърсва съюзниците и разочарова конгреса.  \r\n„Като се има предвид степента, до която президентът е проявявал неразбиране към разузнавателната информация по други въпроси или е оспорвал работата на агенциите, когато е противоречала на неговите разбирания, неговите действия пораждат разбираемо съмнение относно това, какво знаем ние наистина за иранските планове и намерения“, заяви конгресменът Адам Шиф.  \r\nВъоръжен конфликт изглежда малко вероятен в краткосрочен план, при липса на по-нататъшно струпване на американски войски и на провокации от страна на Иран. Администрацията на Тръмп, обаче не изглежда по-близо до постигането на целта си, която е чрез прилагане на достатъчно дипломатически, икономически и военен натиск, да принуди Техеран да сложи край на подкрепата си за екстремистки групи и други смущаващи политики.", "date": "2019.05.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/18/2659691/stara-zagora-s-krashno-balgarsko-horo-otkriha-noshtta-na-muzeite-v-grada.html", "text": "Старозагорци и гости на града активно се включиха в Нощта на музеите, която се провежда за петнадесети път в Стара Загора. Това съобщиха от пресцентъра на  Общината . По повод 18 май Международен ден на музеите и Европейската нощ на музеите културните институти отвориха врати за желаещите да се докоснат до експонатите и творбите изложени в музеите и галериите или да се насладят на прекрасни концерти и премиери на книги. „Нашият град и нашият музей имат изконното право да се включват в тази инициатива, защото тук е ядрото на европейската цивилизация“, каза директорът на музея Петър Калчев при откриването. \r\n„Не са много градовете, които честват този ден. Стара Загора е един от големите с богатата си история и традиции. През годините тази инициатива се надгражда и хиляди се включват. Все повече млади хора и нова публика идват. Днес, представители на тази нова вълна, виждам тук. Потребявайте духовността!“, препоръча Иванка Сотирова, зам.-кмет на община Стара Загора.  \r\nНачалото бе дадено с концерт на старозагорката Дарина Славчева и нейният оркестър. „За мен е голяма чест да пея пред старозагорска публика. Това е публиката, пред която съм запяла за пръв път, тя ме е оценила и ми е дала крилете да пея на българска и международна сцена“, развълнувано сподели певицата от ансамбъл „Тракия“. На края на концерта тя покани присъстващите да се хванат на кръшно българско хоро. Млади и стари се приеха поканата и пред Регионалния исторически музей се завъртя любимото на старозагорци право хоро.  \r\nСлед това стотици щурмуваха входа и тръгнаха да разглеждат експозициите в музея. Седемгодишни софиянчета, които били на състезание по катерене в Стара Загора, също бяха дошли с родителите си, за да разгледат артефактите и изложбите.  \r\nЗа посетителите си музеят предлага изложби, концерти, мултимедийни презентации, концерти, образователни игри, всеки сам избира какво да разгледа и в какво да се включи. \r\nДжаз концерт „Колко високо е луната“ с участието на Надя Тончева - вокал и Павел Цонев-пиано даде началото на поредицата от изпълнения в Художествената галерия . След това е спектакълът „Слънце“ - мултимедия и шотландска гайда в изпълнение на Бойко Роа. Следва концерт смуут джаз и фюжън в изпълнение на Майк Сакс. Дошлите в Художествената галерия разгледаха експозицията „Съвременна българска живопис и скулптура“, изложбата „Съвременна българска графика“, изложбата „Български възрожденски икони“, както и гостуващата колекция на проф. д-р Чавдар Славов „Изкуството на графиката“. \r\nВ Музея на религиите любителите на музиката се наслаждаваха на изпълненията на Детско-юношески народен хор „Жарава“,  на смесен хор „Родина“ и на Трио „Реверанс“. \r\nОще два концерта има в музей „Неолитни жилища“ - на Школа за поп пеене при НЧ „Г. Бакалов“ и на Вокална студия „Розов цвят“ при НЧ „Кл. Охридски 1858“. \r\nВ къща музей „Гео Милев“  посетителите се наслаждаваха на премиери на книгите „Царичина. Съдбовен контакт“ на Елисавета Логинова и „Силата на българите“ на Маргарита Русева, както и на театър на маса „Трева за морските зайци“. \r\n„Много е хубаво това, виждам тук от най-млади до хора на преклонна възраст, което говори много за културното ни израстване“, коментира възрастна старозагорка. \r\nСпоред организаторите до полунощ се очаква хиляди старозагорци да се включат в инициативата.", "date": "2019.05.18", "title": "Стара Загора: С кръшно българско хоро откриха Нощта на музеите в града"}
