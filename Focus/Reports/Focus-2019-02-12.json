{"url": "http://www.focus-news.net/news/2019/02/12/2622792/plovdiv-zapochva-plashtaneto-na-danak-sgradi-taksa-smet-i-danak-mps.html", "text": "Започва плащането на данък сгради, такса смет и данък МПС. Това съобщиха за  Радио „Фокус” – Пловдив  от общинската дирекция „Местни данъци и такси”. Уведомяват се гражданите, че могат да заплащат задълженията си за данък върху недвижимите имоти, такса за битовите отпадъци, данък върху превозните средства, патентен данък, данък върху таксиметров превоз на пътници и туристически данък за 2019 г. \r\nСъгласно ЗМДТ и НОАМТЦУТОП има срокове за плащане на задълженията за местни данъци и такса за битови отпадъци за 2019 г. Данък върху недвижимите имоти, такса за битовите отпадъци и данък върху превозните средства трябва да бъде заплатен на две равни вноски – първата до 01.07.2019 г. и втората до 31.10.2019 г. На предплатилите за цялата година до 30.04.2019 г. се прави отстъпка 5 на сто. Патентен данък се внася на четири равни вноски.  За първото тримесечие               трябва да се внесе до 31.01.2019 г., за второто тримесечие – до 30.04.2019 г., за третото тримесечие – до 31.07.2019 г., за четвъртото тримесечие – до 31.10.2019 г. \r\nСрок за внасяне на данъка върху таксиметров превоз на пътници е преди получаване на издаденото разрешение по чл. 24а, ал. 1 от Закона за автомобилните превози. Срокът за внасяне на туристическия данък е до 15 число на месеца, следващ месеца, през който са предоставени нощувките. \r\nЗадълженията може да се платят по един в брой и чрез ПОС терминални устройства на касите на дирекция „Местни данъци и такси” по райони. Те могат да бъдат платени и безкасово по банковата сметка на Община Пловдив в ТБ „ИНВЕСТБАНК”АД – КЛОН ПЛОВДИВ: IBAN: BG53 IORT 737584020 20000, BIC: IORTBGSF, по съответния код за вид плащане, както и по интернет, използвайки системата виртуален ПОС, достъпен с ПИН код, предоставен от Дирекция „Местни данъци и такси”, на страницата на Община Пловдив www.plovdiv.bg", "date": "2019.02.12", "title": "Пловдив: Започва плащането на данък сгради, такса смет и данък МПС"}
{"url": "http://www.focus-news.net/news/2019/02/12/2622791/varna-22-akta-za-sedmitsa-sa-sastavili-gorskite-strazhari.html", "text": "Общо 22 акта са съставени при проверки на горските стражари на територията на областта през изминалата седмица. Задържани са четири каруци и автомобил с незаконна дървесина. Това съобщават от пресцентъра на  Североизточно държавно предприятие . 16 от актовете са в резултат от интензивната контролна дейност в обхвата на ДГС „Варна”. Служителите на стопанството са конфискували 4.6 куб. м нерегламентирано добити дърва за огрев. Задържани са също моторен трион и четирите каруци, с които нарушителите транспортирали дървесината. При обход на територията на ДГС „Суворово” е разкрит автомобил, натоварен с 1.5 куб. м дърва за огрев без документи за законен произход. Моторното превозно средство и дървесината са задържани. За установените нарушения са съставени четири акта и два констативни протокола по Закона за горите. За незаконната сеч на 4 куб. м дървесина в границите на ДЛС „Шерба” са съставени два акта. Създадена е организация за засилен контрол в горите. Само през изминалата седмица на територията на всички 13 горски и 5 ловни стопанства към Североизточно държавно предприятие са извършени общо 705 проверки. 146 от тях са на обекти за добив на дървесина, 91 – на превозни средства, а 471 – на физически лица, от които 331 са ловци. Съставени са 39 акта, отчитат от СИДП и апелират гражданите, които станат свидетели на нарушения, незабавно да сигнализират на телефон 112.", "date": "2019.02.12", "title": "Варна: 22 акта за седмица са съставили горските стражари"}
{"url": "http://www.focus-news.net/news/2019/02/12/2622796/plovdiv-riosv-sastavi-3-akta-za-gorene-na-otpadatsi.html", "text": "РИОСВ състави 3 акта за горене на отпадъци в Шекер махала. Това съобщиха от  Регионалната екоинспекция . В ранните часове на 10 февруари експерти на екоинспекцията съвместно с III-то РУ на ОД на МВР – Пловдив извършиха внезапна проверка на ул. „Напредък“ в район „Северен“. На място е установено, че горят два купа с отпадъци от опаковки, пластмаса и кабели. Установени са трима нарушители, на които са съставени актове за административно нарушение. Предвидената санкция в Закона за управление на отпадъците при подобни нарушения за физически лица е от 2 000 лв. до 5 000 лв. Проверката е във връзка със сигнали на граждани за нерегламентирано изгаряне на гуми и различни отпадъци в района на КАТ. РИОСВ – Пловдив ще продължи да осъществява контрол. При констатиране на нарушения ще се предприемат административно-наказателни мерки.", "date": "2019.02.12", "title": "Пловдив: РИОСВ състави 3 акта за горене на отпадъци"}
{"url": "http://www.focus-news.net/news/2019/02/12/2622795/a1-on-makedoniya-sasht-izpratiha-ostro-pismo-do-politicheskite-lideri-na-kosovo-da-otmenyat-mitata.html", "text": "САЩ изпратиха остро писмо до политическото ръководство на Косово, в което искат отмяна на 100-процентовите мита върху вносните стоки от Сърбия, предава  македонският портал „А1 Он“ , като се позовава на информация от прищински медии. \r\nПисмото е изпратено до президента Хашим Тачи, премиера Рамуш Харадинай и председателя на парламента Кадри Весели, а според местните средства за масова информация, върху него имало подписи на трима високопоставени официални лица от Белия Дом, Държавния департамент и Министерството на отбраната на САЩ. \r\nАмерикаците призовават за почитане на жертвите на САЩ и войниците им за свободата на Косово. \r\nЛидерите в Прищина са предупредени, че ако не вдигнат търговската блокада, ще последват сериозни санкции. \r\nМедиите твърдят, че от американското посолство в Косово са потвърдили за изпращането на писмото. Премиерът Харадинай обаче във вторник отново потвърди, че митата няма да бъдат отменени, докато не бъдат урегулирани отношенията между Белград и Прищина, независимо от международния натиск. \r\nПревод и редакция:", "date": "2019.02.12", "title": "„А1 Он“ (Македония): САЩ изпратиха остро писмо до политическите лидери на Косово да отменят митата"}
{"url": "http://www.focus-news.net/news/2019/02/12/2622821/afp-sergey-lavrov-predupredi-mayk-pompeo-za-izpolzvaneto-na-sila-vav-venetsuela.html", "text": "Министърът на външните работи на Русия Сергей Лавров предупреди американския си колега Майк Помпео,че е против вмешателство, включително „използването на сила“ във Венецуела, която е изправена пред управленска криза, съобщава  APF . \r\n„Лавров се обяви срещу всяка намеса във вътрешните работи на Венецуела, включително използването на сила, която е в нарушение на международното право“, се казва в изявление на руското външно министерство.  Превод и редакция : Калоян Пенков", "date": "2019.02.12", "title": "AFP: Сергей Лавров предупреди Майк Помпео за използването на сила във Венецуела"}
{"url": "http://www.focus-news.net/news/2019/02/12/2622790/mayk-pompeo-rusiya-i-kitay-sa-zaplaha-za-napredaka-na-demokratsiyata-i-svobodniya-pazar-iztochna-evropa-e-uyazvima-za-hishtnicheski-investitsii.html", "text": "Държавният секретар на САЩ Майк Помпео призова страните от Източна и Централна Европа да се противопоставят на китайското и руското влияние, предава  белградското радио „Б92“ . \r\nПървият дипломат на САЩ заяви в Братислава, където е на визита, че Китай и Русия са двойна заплаха за напредъка на демокрацията и свободния пазар от падането на Берлинската стана през 1989 година насам. \r\nПо неговите думи, страните в Източна и Централна Европа са изключително уязвими от хищнически инвестиции и политическа намеса. \r\nЗа да се противопоставят на тази заплаха, САЩ ще увеличат ангажимента си към региона чрез споразумения за сътрудничество в отбраната и програми за обмен, обясни държавният секретар. \r\nСловакия е втората страна в европейската обиколка на Помпео, в рамките на която той ще посети още Полша, Белгия и Исландия. \r\nПревод и редакция:", "date": "2019.02.12", "title": "Майк Помпео: Русия и Китай са заплаха за напредъка на демокрацията и свободния пазар, Източна Европа е уязвима за хищнически инвестиции"}
{"url": "http://www.focus-news.net/news/2019/02/12/2622797/plovdiv-486-detsa-se-vklyuchiha-v-porednoto-klasirane-za-priem-v-detskite-gradini-i-yasli.html", "text": "486 деца се включиха в поредното текущо за учебната 2018/2019 година класиране за прием на децата в детските градини и ясли на град Пловдив. Това съобщиха от  Община Пловдив .  От тях най-голям брой (372) са най-малките – децата, кандидатстващи за яслените групи. Броят на желаещите прием в първа възрастова група е 71, във втора – 31 деца и 12 кандидатстващи са за подготвителните групи. Обявените места бяха 245 общо – 47 за яслените групи, 60 за първа възрастова група, 58 – за втора и съответно 61 за трета подготвителна група и 19 за четвърта подготвителна група. \r\nКласирани са 87 деца, от които 44 в яслените групи, 24 в първа възрастова група, 12 във втора и 7 в подготвителни групи. Оставащите некласирани 5 деца в подготвителните групи са обхванати от образователната система, но родителите желаят преместване от подготвителна група в училище в група в детска градина или от една детска градина в друга. За всички класирани деца следва записване при директорите на детските градини и ясли в определения от Графика на дейностите срок – 18.02.2019 година. След класирането остават незаети общо 158 места. \r\nСледващото текущо класиране за настоящата учебна година е на 28.02.2019 г. Свободните места за него ще бъдат обявени в срок до 19.02.2019 г. включително. Родителите на децата, родени през 2016 година, които навършват 3-годишна възраст през настоящата 2019 година, от началото на месец януари вече могат да подават своите заявления за участие в първото основно класиране за прием в първа възрастова група за новата учебна 2019/2020 година. Класирането ще бъде на 15.05.2019 г. \r\nНапомняме на родителите на кандидатстващите деца, че с обявяването на свободните местата могат да се информират за броя на чакащите за съответното класиране. Данните се визуализират в панела със свободни места на интернет страницата на системата dz-priem.plovdiv.bg  и отразяват и точките на подалите заявления за участие в класирането. Тази информация се актуализира в реално време след всяко подадено ново заявление.", "date": "2019.02.12", "title": "Пловдив: 486 деца се включиха в поредното класиране за прием в детските градини и ясли"}
{"url": "http://www.focus-news.net/news/2019/02/12/2622799/georgi-georgiev-kmet-na-dalgopol-okolo-33-mln-leva-sa-predvideni-za-rehabilitatsiya-na-ulitsi-prez-2019-godina.html", "text": "Около  3.3 млн. лева ще бъдат вложени през тази година в подобряването на уличната настилка на територията на Община Дългопол. Това каза за  Радио „Фокус“ – Варна  кметът Георги Георгиев. По думите му в Капиталовата ни програма за тази година са заложени дейности по два проекта. Единият е към Държавен фонд „Земеделие“ за 1.8 млн. лева без ДДС. С постановление на Министерския съвет са отпуснати още 1.726 млн. лева. Държавната субсидия за капиталови разходи е около 520 000 лева, като за пътища ще се задели половината от сумата. Ремонтите ще обхванат около 6-7 километра улици, както и участъци в 6-7 села. За тях ще бъдат заделени между 100 000 лева и 300 000, за да се подобри асфалтовата настилка. \r\nСпоред кмета, на сайта на Общината е публикуван пълен списък с имената на улиците, които предстои да бъдат рехабилитирани след затоплянето на времето. Георги Георгиев увери и, че местната управа заделя редовно средства за подмяна на пътни знаци и маркировка. „Мога да кажа, че преди встъпването ми в длъжност, около 20 години преди това, не са влагани средства в обновяване на знаците по пътищата. Разбира се поддържана е маркировката само пред училищата и по някои улици“, обясни още кметът. Той посочи, че до скоро на много места е липсвала вертикална маркировка. “Систематично, между 5 000 лева и 10 000 лева, сме давали всяка година, за да може всички знаци да бъдат възстановени. Тази година продължаваме с тези дейности дори и през зимния период“, каза още кметът на Дългопол. \r\nДиана СТОЕВА", "date": "2019.02.12", "title": "Георги Георгиев, кмет на Дългопол: Около 3.3 млн. лева са предвидени за рехабилитация на улици през 2019 година"}
{"url": "http://www.focus-news.net/news/2019/02/12/2622798/kaloyan-pargov-bsp-sofiya-napuskaneto-na-chlenovete-na-upravitelniya-savet-na-natsionalnoto-sdruzhenie-na-obshtinite-ot-bsp-ne-e-pr-za-izborite.html", "text": "Напускането на членовете на Управителния съвет на Националното сдружение на общините от БСП не е ПР за изборите. Това каза за обзорното предаване „Това е България“ на  Радио „Фокус“  председателят на столичната организация на БСП и на групата й общински съветници в СОС Калоян Паргов. Той обясни, че на редовното заседание на Изпълнителното бюро на БСП са обсъдили заедно с кметовете сериозния проблем за разпределението на парите от бюджета и тяхното неглижиране в процеса и са се обединили около извода, че са необходими правила и критерии за разпределение на средствата. Според Паргов днешното демонстративно напускане на кметовете от БСП е крайна мярка за да бъде решен този проблем, защото досега парите за общините се разпределят по политическа целесъобразност. „Да попитам Даниел Панов, председателя на Сдружението, колко пъти е поставял въпроса на премиера Бойко Борисов за равномерно разпреедление на постановленията в качеството си на председател на това сдружение и представител на всички кметове в България. Колко пъти е казал: г-н Борисов, имайте толерантно отношение и към общините управлявани от БСП. Все пак там има сериозни проблеми, имат нужда от допълнително финансиране, там живеят също български граждани“, каза той. Калоян Паргов предложи Даниел Панов да инициира в НСОРБ изработването на правилата и критериите за разпределение на парите за общините. По думите му кметове имат своите предложния за тях и в рамките на 1 месец е възможно да се направи предложение към Министерския съвет за приемането им.  \r\nЦоня СЪБЧЕВА", "date": "2019.02.12", "title": "Калоян Паргов, БСП – София: Напускането на членовете на Управителния съвет на Националното сдружение на общините от БСП не е ПР за изборите"}
{"url": "http://www.focus-news.net/news/2019/02/12/2622801/deyan-donchev-ssz-veliko-tarnovo-ot-proletta-zapochva-priemat-na-dokumenti-po-podmyarka-63-startova-pomosht-za-razvitie-na-malki-stopanstva.html", "text": "От пролетта започва приемът на документи по подмярка 6.3 „Стартова помощ за развитие на малки стопанства“. Това съобщи за  Радио „Фокус“ – Велико Търново  Деян Данчев, ръководител на Териториалния областен офис на НССЗ. Той припомни, че прием по тази подмярка е бил реализиран през 2016 година и подчерта, че тогава интересът към нея е бил значителен. Броят на изготвените бизнес планове по тази подмярка от Областната служба за съвети в земеделието е бил общо 116.  \r\nПо думите му очакванията са и тази година интересът по 6.3 да е значителен. Дончев посочи, че експертите в териториалния офис ще подпомагат земеделските стопани освен в изготвянето на бизнес плановете и проектните предложения, също така и в самото подаване на документите, тъй като то вече се осъществява по електронен път. \r\nТой подчерта, че изискванията по подмярка 6.3 са свързани с размера на стопанството, който трябва да е от 2000 до 8000 евро стандартен производствен обем. „Това зависи от културите или животните, които се отглеждат. Изчислението става лесно, с помощта на електронна таблица, като всеки един земеделски стопанин може да посети офис и да изчисли размера на производствения си обем“, допълни Дончев. Той посочи, че друго условие, на което трябва да отговаря един малък стопанин, е доходът от селскостопанска дейност. Доходът за предходната изминала година трябва да бъде най-малко 33% или 1/3 от всички доходи от селскостопанска дейност. „Това е изискване заложено в регламента на ЕС, така че то не може да бъде избегнато. Доходът може да бъде както от субсидии свързани със селскостопанската дейност, така и от селскостопанска продукция и се доказва с данъчна декларация на първо място или с документи за земята, от където е произведена продукцията или с документ за животновъдния обект, откъдето е произведена животновъдната продукция. Разбира се добре е да има и приходни документи, които доказват, че тази продукция е реализирана“, посочи Дончев. Той отбеляза, че при кандидатстване трябва да се представи бизнес план, който да покаже известно нарастване спрямо началния размер на стопанството, което трябва да бъде поне с 2000 евро производствен обем. Също така трябва да се извърши поне една инвестиция в стопанството във вид на дълготраен актив. Получаването на финансовата помощ е на два транша. Общо тя е 15 000 евро, като 10 000 евро се предоставят след одобрението на проектното предложение от страна на Държавен фонд „Земеделие“, а останалите 5000 евро – след като се извърши увеличението, но не по-рано от година и половина след първото плащане. \r\nНадежда КРЪСТЕВА", "date": "2019.02.12", "title": "Деян Дончев, ССЗ – Велико Търново: От пролетта започва приемът на документи по подмярка 6.3 „Стартова помощ за развитие на малки стопанства“"}
{"url": "http://www.focus-news.net/news/2019/02/12/2622802/sport-paolo-dibala-ostava-v-yuventus.html", "text": "Спортният директор на Ювентус Фабио Паратичи коментира слуховете за раздяла с Пауло Дибала, Той заяви, че аржентинецът ще продължи да носи черно-белия екип и в бъдеще и подчерта, че клубът от Торино продава футболистите си само, когато те искат да напуснат. Както е известно интерес към нападателя проявяват Реал и Атлетико Мадрид и Ливърпул.", "date": "2019.02.12", "title": "Спорт: Паоло Дибала остава в Ювентус"}
{"url": "http://www.focus-news.net/news/2019/02/12/2622800/ukrainskaya-pravda-ukrayna-rusiya-se-gotvi-za-voyna.html", "text": "Русия готви въоръжените си сили за война, пише  електронното издание на вестник „Украйнская правда“ . \r\nМинистерството на отбраната на Швеция е поръчала от местна служба за военни изследвания доклад на тема „Подготовка за война – военни учения на Русия на стратегическо ниво 2009-2017 гг.“ \r\nСпоред мнението на анализаторите, до 2009 година Русия се е занимавала с въоръжени конфликти и войни с локален характер, а ученията й след 2009-а разкриват, че амбициите й вече са на регионално ниво. \r\nСъгласно изследването на шведската агенция, за последните 10 години мащабът на руските военни учения се е увеличил в пъти. \r\nНа основата на открити руски източници, анализаторите са направили извод, че ако през 2009-2012 година в руските маневри са участвали 10-20 хиляди души, то в ученията през 2013-2017 година вече са били задействани между 90 и 150 хиляди военнослужещи. \r\nВ ученията „Восток 2014“ са участвали около 150 хиляди души и 8 хиляди единици техника, а на маневрите „Восток 2018“ миналата есен – повече от 300 хиляди военни. \r\nЮхан Нюрберг, от шведската агенция за военни изследвания, казва, че важни са не цифрите, а действията на Русия. \r\n„Те имат много персонал. Имат много материални средства, дори голяма част от тях да са стари и от съветските времена. Но ученията създават потенциал, т.е. подразделения, които могат да изпълняват поставените задачи в боеви условия“. \r\nПрез последните години Русия открито е използвала своите въоръжени сили във „войната“ с Грузия (2008), при присъединяването на Крим (2014) и в Сирия (от 2015 година, въпреки че Русия подкрепя Башар Асад от 2011 година). \r\nОт 2013 година Русия задейства в ученията все по-голямо количество войска и техника. По мнението на анализаторите, Кремъл се готви за среща с противник, съизмерим с Китай или НАТО. \r\n„Русия се готви за това, да има възможност да води регионална и, може би, дълга и тежка война, например, против Китай или НАТО“, се казва в доклада. \r\n„Русия явно е готова да използва военни средства. Затова е важно да се разбере за какво биха могли да бъдат използвани те. Военните учения са намек за това“, отбелязва Норберг. \r\nТой подчертава, че ученията са насочени и за командно управление. \r\n„Всички маневри се целят в ниво, което Министерството на отбраната на Русия нарича „ниво на стратегически операции“. И ако погледнете определението на този те4рмин, ще видите, че то се отнася за театър на военни действия, обхващащ няколко части от континента“. \r\nПревод и редакция:", "date": "2019.02.12", "title": "„Украинская правда“ (Украйна): Русия се готви за война"}
{"url": "http://www.focus-news.net/news/2019/02/12/2622803/api-vazstanoveno-e-dvizhenieto-po-patya-montana-vidin.html", "text": "Възстановено е движението по път I-1 Монтана – Видин. Това съобщиха от пресцентъра на  Агенция „Пътна инфраструктура“  .", "date": "2019.02.12", "title": "АПИ: Възстановено е движението по пътя Монтана – Видин"}
{"url": "http://www.focus-news.net/news/2019/02/12/2622793/kmetovete-na-bsp-napusnaha-rakovodstvoto-na-natsionalnoto-sdruzhenie-na-obshtinite-i-otkazaha-da-uchastvat-v-obshtoto-sabranie-obzor.html", "text": "Кметовете на БСП, които участват в Управителния съвет на Националното сдружение на общините на Република България (НСОРБ), напуснаха УС на Сдружението, както и 32-рото Общо събрание. Още през декември миналата година кметовете на БСП обявиха, че обмислят да предприемат тази стъпка, ако не бъде решен проблемът с разпределението на средствата за общините. Тогава социалистите изнесоха информация за отпуснатите допълнителни 146 млн. лева за местната власт от излишъка в бюджета. Според тях от цялата сума 98 млн. лв. са отишли при общини на ГЕРБ, 25 млн. лева - при кметове от ДПС, 17 млн. лева - при други общини, и 4 млн. лева  са били за кметове от БСП. Затова те настояха на 32-рото Общо събрание на НСОРБ да се обсъди темата за начина, по който се разпределят средствата за общините. Проблемът обаче не беше поставен, затова кметовете от левицата обявиха, че се оттеглят от Управителния съвет и демонстративно напуснаха Общото събрание. От общо 23 членове на УС на НСРОБ петима са от БСП. \r\nПредседателят на УС на НСОРБ и кмет на Община Велико Търново инж. Даниел Панов коментира, че не трябва да има партийна намеса в отношенията на участниците в Сдружението. „Не един път в медиите е излизал анализ на разпределението на постановленията на Министерски съвет. В тези 130 общини, които колегите от БСП казват, че са на ГЕРБ, живеят 5,2 млн. жители. А в общините, в които те са кметове, са 560 хил. жители“, заяви инж. Панов и посочи, че съотношението на средствата, които са раздадени с постановление, е точно 1 към 10. „Колегите кметове от БСП в България са не повече от 40. Втора политическа сила в местната власт са всички онези, които са издигнати от независими сдружения и неправителствени организации – това са 50 души, които са втора политическа сила. Тези хора са получили по-малко от колегите от БСП. Според нас няма драма с постановленията. Може би активността на някои от кметовете и проектите, които те правят и реализират в своите общини, не стигат до министерствата или до други държавни институции. Но има политически натиск, защото не може кметове от БСП да получават средства и в същото време да подкрепят тази декларация“, каза още инж. Панов и посочи, че за своите 22 години НСРОБ е доказала независимостта си. \r\nМеждувременно по време на 32-рото Общо заседание инж. Панов направи отчет на ключовите направления в дейността на НСОРБ през 2018 г. и представи приоритетите за 2019 г. В сферата на общинските финанси и приходна политика той акцентира върху постигнатия ръст на всички стандарти за делегираните от държавата дейности за 2019 г. и трансферите за местни дейности. 11,9% е ръстът при делегираните дейности /без „Образование“/ или 92 млн. лв. Общото увеличение на субсидиите за общините в Закона за държавния бюджет за 2019 г. е с 481,7 млн. лв., от които 361 млн. за образование и 121 млн. лв. за останалите трансфери. „За първи път от много години насам имаме и увеличение с 8 млн. лв. на средствата за подпомагане на храненето на децата от подготвителните групи и учениците от I-IV клас“, заяви инж. Панов и добави, че значително по-висок е и общият размер на средствата за социално осигуряване, подпомагане и грижи – завишението е с 29,9 млн. лв. (13%) спрямо 2018 г. „Той далеч няма да бъде достатъчен за задържане на кадрите в тази система и привличане на нови“, каза още председателят на УС на сдружението. \r\nСред приоритетите за работа през 2019 г. инж. Панов очерта подобряването на взаимодействието между отделните министерства, за да бъде избегнато припокриването на дейности, които засягат местната власт. По думите на кмета на Велико Търново 2019 г. ще бъде ключова за практическото въвеждане на електронното управление в общинските услуги, тъй като предстоят промени в организацията на работа в общините за намаляване на административната тежест за гражданите и бизнеса. \r\nЦветилена СИМЕОНОВА", "date": "2019.02.12", "title": "Кметовете на БСП напуснаха ръководството на Националното сдружение на общините и отказаха да участват в Общото събрание (ОБЗОР)"}
{"url": "http://www.focus-news.net/news/2019/02/12/2622372/pregled-na-osnovnite-temi-v-svetovniya-pechat-agentsiya-fokus.html", "text": "Разногласията между партиите в САЩ за методите за справяне с нелегалната миграция, военния конфликт в Сирия и позицията на различните страни, замесени в него, управленския хаос в Украйна и 40-годишнината от Ислямската революция в Иран са сред темите в световния печат . \r\n***  Губернаторът на Калифорния Гавин Нюсъм (Демократическата партия), изтегля стотици войници от Националната гвардия от южната граница на щата с Мексико, което цели да демонстрира, че той не е съгласен с характеризацията на президента Доналд Тръмп за имиграцията, пише  електронното издание на вестник Washington Examiner . \r\n„Извънредната ситуация на границата е измислена криза“, се очаква да каже Нюсъм по време на речта му за Състоянието на щата във вторник. „И Калифорния няма да бъде част от този политически театър“. \r\nМиналата година бившият губернатор Джери Браун (отново от Демократическата партия) се съгласи да изпрати войски от Националната гвардия на границата на Калифорния с Мексико, но настояваше те да бъдат инструктирани да прилагат законите за имиграцията. \r\nНаследникът на Браун взе решението да изтегли 360-те войници, които понастоящем са разположени на границата, и вместо това да насочи усилията им в други посоки. \r\nГоворителят на губернатора Нейтън Клик заяви пред „Лос Анджелис Таймс“, че 110 войници ще помогнат на държавата да се подготви за следващия сезон на горски пожари, 100 ще се заемат с борбата срещу транснационалната престъпност, а кабинетът на губернатора ще поиска финансиране за останалите 150 души, които да бъдат включени в  Групата за борба с наркотиците на Националната гвардия на Калифорния. \r\nПланът на Нюсъм идва във връзка с решението на демократическия губернатор Мишел Гришам от Ню Мексико да изтегли повечето от войските на националната гвардия от южната граница. Тя твърди, че те са били разгърнати, за да може Тръмп да продължи всяването на страх по въпроса с границата. \r\nИзданието отбелязва, че се очертава второ частично затваряне на правителството, тъй като Конгресът има срок до 15 февруари да постигне споразумение с администрацията на Тръмп за финансиране на стената по границата с Мексико. Тръмп заяви, че няма да подпише бюджета, ако в него не е включен този разход. \r\n***  В понеделник президентът на Иран Хасан Роухани оглави мероприятията по случай 40-ата годишнина от ислямската резолюция в неговата родина и подчерта, че Техеран ще предотврати опитите на САЩ да изолират страната, пише  онлайн изданието на американския вестник The Hill . \r\n„Няма да позволим на Америка да победи... Иранският народ има и ще има някои икономически затруднения, но ще ги преодолеем, като си помагаме един на друг“, заяви Роухани в рамките на реч в Техеран, цитиран от „Ройтерс“. \r\nАгенция съобщава, че стотици хиляди са излезли по улиците, за да отбележат годишнината от Иранската революция, в резултат от която на власт дойде аятолах Рухола Хомейни. Демонстрантите са горели знамена на САЩ, като в същото време са викали „Смърт на Израел“ и „Смърт на Америка“. \r\nВисшестоящ командир от Революционната гвардия на Иран пък е заявил, че страната няма да се огъне пред призивите на Вашингтон и други столици да изтегли войските си от Близкия Изток. \r\n„Врагът не може да иска от нас да се изтеглим от региона. Те са тези, които трябва да го напуснат“, е казал генералът съгласно цитата на „Ройтерс“. \r\n***  Докато САЩ оказват хуманитарна помощ (!) на Венецуела, вече още седем държави призовават „заинтересованите страни“ (т.е. Турция, Русия и Иран) да се въздържат от война в Сирия и да търсят дипломатическо решение на конфликта, пише  авторитетното турско издание „Милиет“  в материал, представен без редакторска намеса. \r\nМиналата седмица във Вашингтон, САЩ проведоха среща с шест страни. В нея участваха Франция, Германия и Великобритания, които се обърнаха към ООН с цел да получат отклоняване на още нмеполученото заявление на Турция и Русия относно процеса за определяне на състава на делегацията, която трябва да пристигне в Женева, за да преговаря за новата сирийска конституция. Освен това, в тази „компания“ те взеха Египет и Саудитска Арабия, които в продължение на шест години оставаха безучастни към сирийската трагедия, както и Йордания, която, може би, единствено има право на глас по този въпрос. \r\nТези държави, сред които незнайно защо не беше Турция, която от седем години носи цялата тежест на сирийската война, след срещата публикуваха съвместна декларация. Тази декларация, също по неизвестни причини, бе поместена единствено на уебсайта на Държавния департамент на САЩ. Според нея, тази „компания“, както се оказва, иска дипломатическо регулиране на сирийския проблем в съответствие с резолюция 2254 на Съвета за сигурност на ООН. Но и това не е всичко: тези страни, на територията на които няма нито един сирийски бежанец (без да броим Германия и Йордания), освен това се опасяват, че желаещите военно решение в Сирия ще провокират само разрастване на конфликта в региона. \r\nТайно заплашват Турция, сякаш не всеки взривен в региона снаряд от стартирането на сочинския процес, не е с произход от Америка или Израел, сякаш в Сирия не се намира т.нар. коалиция от 79 страни под предлог, че се сражава с „Ислямска държава“ (създадена и въоръжена от самите тях) и все едно не бяха точно те, тези, които в продължение на седем години ескалират сирийската гражданска война, оценявайки всичко от гледна точка на сигурността на Израел. \r\nНезависимо дали ви харесва или не, в момента законно присъстват в Сирия само две страни: Русия и Иран, които са тук по покана на престъпния сирийски режим. Русия, благодарение на останалия от времето на Съветския съюз договор за съюзничество, Иран, благодарение на религиозен сюз! А Туция, от една страна, има договор със Сирия за трансгранично преследване на терористи, а от друга – естествени права, които произтичат от международното право. \r\nТези три държави (макар свързаната с Израел непокорност на Иран по този въпрос да продължава) в настоящия момент и на бойното поле (например, интернираните терористически групировки в Идлиб), и на масата за преговори (например, определянето на състава на делегацията за създаване на конституция) имат такива постижения, каквито не биха могли да осигурят, а, може би, просто не пожелаха да постигнат, САЩ и техните европейски съюзници, които в продължение на седем години, под вида на женевския процес, прилагаха усилия само за продължаване, а даже и интензификация на войната. \r\nИнтересно е, дали такива фалшиви призиви за мир могат да убедят която и да е държава? Доколко виждат този фалш народите по света, арабите, които изглежда подкрепят режима в Сирия, кюрдите, подкрепящи въоръжената група под името „сирийска пешмерга“, чието присъствие в последно време става все по видимо? Лидерите на съседните и приятелски държави, които, когато дойдат в Истанбул, дават вид, че разбират всичко, знаят за отговорността, която поемат, подписвайки се в американските декларации? \r\nНещо повече, колко интелектуалци в нашата страна правят изводи, прилагайки империалистическата стратегия за непрекъсваща война, целяща разширяване на пазарите, за която четат в книгите, върху сирийската реалност? \r\n***  Вече има много примери за венецуелизацията на Украйна, но най-яркият от тях е отстраняването на и.д. министър на здравеопазването на страната Уляна Супрун. Преди половин година бе трудно да си представим такава „наглост“, но от тук нататък тази практика ще се превърне в норма, пише  украинското интернет издание „Главред“  в материал, представен без редакторска намеса. \r\nНо проблемът не е в това, че е развалена вертикалата на властта на Порошенко и страната става все по-неуправляема и потъва в управленчески хаос. Проблемът е в това, че след падането на Порошенко, новият президент вече няма да може да създаде своя властова вертикала, каквото и да прави. \r\nВремената на Кучма, Янукович и ранния Порошенко отминаха безвъзвратно и скоро ще си спомнят с носталгия за тях. На мястото на твърдата президентска вертикала няма да дойде демократично разделение на властите, както някои се надяваха. Да се надяваме на такова нещо би било връх на наивността! Че това е утопия се смири даже и Западът, който вече хиляда пъти съжали, че се „свърза“ с Украйна. \r\nВ бъдеще страната я чака не демократизация, а венецуелизация. Т.е. управленчески упадък, хобсова „война всички срещу всички“, многовластие, тотално беззаконие, живот по собствени правила, разгул на престъпността, мародерство, кронизъм и феодализъм, когато последните остатъци от държавните институции на властта бъдат унищожени под влиянието на творческата енергия на онези „патриоти и активисти“, които няма да могат да излязат от Украйна, за да работят и ще участват в налагането на „социалната справедливост“.", "date": "2019.02.12", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/02/12/2622804/pazardzhik-horata-davat-sredno-po-okolo-20lv-za-hrana-dnevno.html", "text": "Хората дават средно по  около 20лв за храна дневно, показа репортерска проверка на  Радио „Фокус“ – Пазарджик . Хората в активна възраст имат повече разходи за храна, тъй като прекарват ежедневието си извън дома. Закуската, която най-често е тестено изделие с чай, айран или боза, струва около 2.00лв. Голяма част от хората започват деня си и с купуването на кутия цигари, чиято цена средно е около 5.00лв. Ако предпочетат да обядват в бистро или ресторант, ще похарчат около 10.00лв за супа, основно и десерт. Следобедната закуска често е от плод или нещо сладко и възлиза на около 2.00-3.00лв, ако добавим и кафе. Ако се наложи да вечерят навън, пазарджиклии отделят и още около 10.00лв за храна. Учениците също имат разходи около 10.00-15.00лв, тъй като те нямат време да закусват сутрин вкъщи. Купуват закуски, плодови напитки, безалкохолни и сладкиши от училищните лавки, от там се хранят и на обяд, както и следобед. Част от хората споделят, че за да намалят дневните разходи за храна или се прибират вкъщи в обедната почивка или си носят домашни сандвичи. \r\nАлбена ЖИЛЕКОВА", "date": "2019.02.12", "title": "Пазарджик: Хората дават средно по около 20лв за храна дневно"}
{"url": "http://www.focus-news.net/news/2019/02/12/2622451/sofiya-rekonstruktsiyata-na-ul-tsar-shishman-prodalzhava.html", "text": "Продължава реконструкцията на ул. „Цар Шишман“ в участъка от ул. „Граф Игнатиев“ до ул. „Ген. Паренсов“. Това съобщиха от пресцентъра на  Столична община . Ще бъде въведена временна организация на движението. Няма да се допускат автомобили в ремонтирания участък, а посоката на движение по ул. „Ген. Паренсов“ до ул. „Цар Шишман“ ще е от към бул. „Васил Левски“. Ще бъдат направени нови тротоари, като ширината на този от страната на сградите ще бъде удвоена, ще бъдат обновени настилките, осветлението и озеленяването. Временно ще бъдат поставени ограждения, а работата ще се изпълнява поетапно, за да е максимално облекчен достъпът на пешеходци. До 28 февруари ще се работи по реконструкцията, разширяването на тротоара и полагането на бетон от страната на сградите. Вторият етап от работата ще е от страната на църквата „Св. Седмочисленици“. Следва полагането на новите настилки по тротоарите и пътното платно. Очаква се работата да продължи около 50 дни, но ще се налага спирането й при влошаване на метеорологичните условия. Допълнителна информация ще можете да получавате всеки четвъртък от 11 до 11.30 часа във временните офиси на строителната фирма на ъгъла на бул. „Патриарх Евтимий“ и ул. „Хан Крум“. За въпроси и сигнали remontisofia@investsofia.com или в работни дни от 9,30 до 17.00 тел. 02 / ‎937 76 99.", "date": "2019.02.12", "title": "София: Реконструкцията на ул. „Цар Шишман“ продължава"}
{"url": "http://www.focus-news.net/news/2019/02/12/2622371/predstoyashti-sabitiya-v-stranata-za-12-fevruari-agentsiya-fokus.html", "text": "***   \r\nОт 13.00 часа на тържествена церемония министърът на вътрешните работи Младен Маринов и кметът на Община Кюстендил Петър Паунов ще открият реновираната административна сграда на ОДМВР – Кюстендил. \r\n***   \r\nОт 9.30 часа 4 състав на Специализирания наказателен съд ще гледа делото срещу Васил В., Велизар В., Иван Ал. и др., обвинени в изнудване.  \r\n***   \r\nОт 9.30 часа в сградата на Висшия съдебен съвет, ул. „Eкзарх Йосиф“ № 12, Съдийската колегия на Висшия съдебен съвет ще проведе заседание.  \r\n***   \r\nОт 10.00 часа залата на 5-ти етаж в сградата на Висшето училище по застраховки и финанси (ВУЗФ) ще се проведе Кръгла маса на тема: „Обсъждане на борбата със загубите на храни в България“.  \r\n***   \r\nОт 10.00 часа в Националния пресклуб на БТА ще се проведе пресконференция на Сдружението на българските зъболекари на тема: „Кой трябва да спре унижението на пациентите и на зъболекарската професия?“. \r\n***   \r\nОт 10.00 часа 8 състав на Специализирания наказателен съд ще гледа делото срещу Ангел Д., Деян Сл., Динко Д. и др., обвинени в образуване и ръководене на организирана престъпна група.  \r\n***   \r\nОт 10.00 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в образуване и ръководене на организирана престъпна група.  \r\n***   \r\nОт 10.00 часа 13 състав на Специализирания наказателен съд ще гледа делото срещу Михаил Ст., обвинен в престъпления по чл.108 НК. \r\n***   \r\nОт 10.30 часа 18 състав на Специализирания наказателен съд ще гледа делото срещу Кирил Т., Иван А. и Виктор Б., обвинени в образуване и ръководене на организирана престъпна група.  \r\n***   \r\nОт 11.00 часа 14 състав на Специализирания наказателен съд ще гледа делото срещу Петър Д., Милко В. и др.,обвинени в образуване и ръководене на организирана престъпна група.  \r\n***   \r\nОт 11.00 часа 16 състав на Специализирания наказателен съд ще гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n***   \r\nОт 11.00 часа 10 състав на Специализирания наказателен съд ще гледа делото срещу Бенито И., Иван И., Емил И. и др., обвинени в образуване и ръководене на организирана престъпна група.  \r\n***   \r\nОт 11.00 часа в Cosmos coworking camp ще се състои ежегодното медийно събитие на Кофас. \r\n***   \r\nОт 11.00 часа в литературен клуб “Перото” ще се състои събитие на iHELP Bulgaria, посветено на инициативата “Пазители на сърца - мисия училища”. \r\n***   \r\nОт 11.00 часа в зала \"Европа\" в сградата на КНСБ (пл. „Македония\" №1) Управителният съвет на Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\".  \r\n***   \r\nОт 12.00 часа в централата на АБВ на улица „Врабча“ 23 ръководството на партията ще даде пресконференция.  \r\n***   \r\nОт 13.00 часа в хотел „Рамада”, зала „Рубин”, Националното сдружение на общините в България (НСОРБ) ще проведе своето 32-ро Общо събрание. От15.30 часа в същата зала ще се проведе форум на тема: „Европейски, национални и местни приоритети”.   \r\n***   \r\nОт 14.00 часа в концертна зала „Димитър Ненов“ на Националната музикална академия „Проф. Панчо Владигеров“ зам.-министър Деница Николова ще открие обновената учебна сграда на Академията.  \r\n***   \r\nОт 15.00 часа в постоянната приемна на БСП - София на ул. \"Леге\" 10, етаж 1, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци. \r\n***   \r\nОт 18.00 часа в Галерия Арте, ул. „Бузлуджа“ 31, ще бъде представена изложба на Божидар Бончев.  \r\n***   \r\nОт 18.00 часа в Галерия „Академия“, ул. „Шипка“ 1, ще бъде открита Изложби на дипломираните магистри от Национална художествена академия. \r\n***   \r\nОт 18.00 часа в Централен военен клуб – София, зала 1, ще се състои представянето на книгата \r\n„Спомени на летеца“  на Тодор Розев. \r\n***   \r\nОт 18.00 часа в къща музей „Петко и Пенчо Славейкови”  Националният литературен музей организира вечер, посветена на любовната поезия.  \r\n***   \r\nОт 18.30 часа в Литературния клуб на Столична библиотека на пл. „Славейков“ № 4 ще се състои премиерата на книгата „Христо Ботев: До моето първо либе”. \r\n***   \r\nОт 19.30 часа в ДНК ще бъде представен Пърформансът „Синхроничност“. \r\n***   \r\nОт 20.00 часа в столичния клуб City Stage Ratio представя: Професия боен пилот - майор Стоян Петков ще разказва за историята и практиката на бойното летене. \r\n***   \r\nОт 11.00 часа в двора на църквата „Въведение Богородично“ ще се състои ритуал по полагане на цветя пред паметника на майор Иван Орлински по повод 141 години от първото Освобождение на Горна Джумая от турско робство.  \r\n***   \r\nОт 18.00 часа в камерна опера ще се проведе концерт на тема „Вино, любов и музика“.   \r\n***   \r\nОт 19.00 часа в зала „Пейо Яворов“ ще бъде представено представлението „Аламинут на живо“ . \r\n***   \r\nОт 11.00 часа в аулата на УМБАЛ Бургас ще бъде представен проект \"Това не си го правил\". \r\n*** \r\nОт 11.30 часа пред сградата на Първа инвестиционна банка (ул. „Александровска” 58) ИК „За развитие на местната демокрация” дава старт на подписката за въвеждане на райони и избираеми районни кметове. (по покана на Живко Табаков). \r\n***   \r\nОт 18.00 часа в експоцентър „Флора“ ще се състои акустично изпълнение на група „Горещ пясък“. \r\n***   \r\nОт 19.00 часа в зала НХК Културна организация „Арт ателие” и Театър „Българска армия“ представят в Бургас „Тайната вечеря на дякона Левски“. \r\n***   \r\nОт 10.00 часа в зала Одесос (ет.2) в сградата на Археологическия музей – Варна по повод Деня на археологията в България, Регионалният исторически музей – Варна организира пресконференция. \r\n***   \r\nОт 11.00 часа пред паметника на капитан І ранг Димитър Добрев – командир на отряда торпедоносци, извършили атаката срещу крайцера „Хамидие” през Балканската, до Военноморския музей ще се проведе военен ритуал и ще бъдат поднесени венци и цветя по случай 151 години от рождението на война.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на комисията „Наука и образование” към ОбС ще приема граждани. \r\nОтразява: по прес \r\n***   \r\nОт 14.30 часа във фоайето на РБ \"Пенчо Славейков\" (бул. \"Сливница\" 34) ще бъде представено новото переодично издание - вестник „НахОДКи”.  \r\n***  \r\nОт 18.00 часа в ХГ „Борис Денев“ ще се проведе откриване на изложба „Борис Денев – художникът-публицист“.  \r\n***  \r\nОт 18.00 часа в голяма зала на община Велико Търново ще се проведе благотворителен концерт „Надежда за Преслав“, организиран от студенти от ВТУ„Св. св. Кирил и Методий“, с подкрепата на община Велико Търново.  \r\n***  \r\nОт 19.00 часа в МДТ „Константин Кисимов“ ще бъде представен „Духът на поета“.  \r\n***  \r\nОт 19.00 в Клуб 7 ще се проведе представяне на книгата „Детайли“ с автор Ива Спиридонова. \r\n***   \r\nОт 10.00 часа в сградата на РЗОК - Видин на бул. „Панония” №2 Районната здравноосигурителна каса ще даде пресконференция на тема: „Годишен отчет за дейността на Районна здравноосигурителна каса - Видин за 2018-та година“. \r\n***   \r\nОт 17.00 часа в НЧ „Развитие - 1869“ ще бъде представена новата книга „Атланти и чудовища“ на Милена Върбанова. \r\n***   \r\nОт 19.00 часа в Камерната зала на ДКТ ще бъде представен „Симулатор за чифтосване“ от Джоузеф Скримшоу. \r\n***   \r\nОт 15.00 часа в Актовата зала на Националната Априловска гимназия ще се проведе безплатно обучение за младите хора, което да подкрепи тяхното академично и кариерно развитие. \r\n***   \r\nОт 15.00 часа ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България. \r\n***   \r\nОт 17.30 часа в Художествена галерия „Христо Градечлиев” в Каварна ще се проведе поетична вечер, посветена на Трифон Зарезан и Свети Валентин. \r\n***   \r\nОт 17.00 часа часа в зала „Васил Караиванов“ ще бъде представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\n***   \r\nОт 19.00 часа Младежкия дом ще отбележи \"Зарезан по тенорски\".  \r\n***   \r\nОт 10.00 часа в залата на община Момчилград, на ул. „26-ти декември № 12“, ще се проведе местен информационен ееминар на тема \"Достъп до здравеопазване\". \r\n***   \r\nОт 18.00 часа в пазарджишката галерия „Станислав Доспевски“ ще бъде представена Изложбата „С участие на синьото…“. \r\n***   \r\nОт 14.00 часа в заседателна зала „Струма” на Областна администрация – Перник ще се проведе заседание на Комисията по заетост към Областния съвет за развитие.  \r\n*** \r\nОт 09.00 часа в Зала 1 на Апелативен съд ще се гледа делото на 47- годишен подсъдим с инициали Д. В., който обжалва присъда от 4 години лишаване от свобода за опит за убийство на тъста му.  \r\n*** \r\nОт 09.30 часа в Зала 1 на Апелативен съд ще се гледа делото, образувано по протест на Окръжна прокуратура- Пазарджик и жалби на близки на пострадалия. Пазарджишкият окръжен съд е признал за невинен 21- годишния подсъдим с инициали П. Б., който е обвинен в причиняване на смърт по непредпазливост. Той е предизвикал смъртта на възрастен човек, който бил спрял на пътното платно на пътя Септември – Ветрен. Обвиненият е шофирал бавно, не е видял пресичащия човек и го е ударил с колата си.  \r\n*** \r\nОт 11.00 до 12.00 часа в СУ „Патриарх Евтимий“ ще се проведе мултимедийна презентация на тема „Паметници на Апостола по света”.     \r\n***   \r\nОт 17.30 часа в галерия \"Пловдив\", ул. \"Авксентий Велешки\" 20, ще бъде открита \"Графична изложба\" на Дружеството на пловдивските художници. \r\n***   \r\nОт 17.30 часа в залата на  Народно читалище „Поука“ с. Горица ще се проведе публично събития по проект “Създаване на центрове за социално включване на маргинализирани общности на територията на Община Поморие”. \r\n***   \r\nОт 11.00 часа пред сградата на отделението по Палиативни грижи на Комплексния онкологичен център в Русе в кв. „Родина“, ще бъдат дарени дрехите, които служители и приятели на онкодиспансера успяха да съберат в тазгодишната благотворителна кампания. \r\n***   \r\nОт 19.00 часа на сцената в зала „Сливен“ ще бъде представена театралната постановка „Всяка година по същото време“ с участието на Христо Шопов и Лилия Маравиля. \r\n***   \r\nОт 10.00 ч. в Районен съд – Смолян ще се гледа дела Против националното и расовото равенство. От 9.00 часа родолюбци от Смолян, ще изкажат гражданска си позиция по въпроса за проповядване на омраза между гражданите, събирайки се  пред сградата на съда. \r\n***   \r\nОт 8.30 часа в „Хилендарски метох“ ще се проведе Музейно-образователна програма „Заветите на Апостола“. \r\n***   \r\nОт 18.00 часа РБ „Захарий Княжески“ ще се състои представяне на книгата „Години любов” на Георги Тошев и прожекция на новия документален филм „Невена Коканова. Пътуване”. \r\n***   \r\nОт 12.00 часа в тренировъчния комплекс на ул. \"Христо Ботев\" ще бъде отслужен тържествен водосвет на обновената зала. Ще присъстват кметът д-р Дарин Димитров, заместник-председателят на партия ГЕРБ и председател на Комисията по вътрешна сигурност и обществен ред в 44-то Народно събрание Цветан Цветанов и др. \r\n***   \r\nОт 10.30 часа в зала „Марица“ на Областна администрация ще заседава Комисията по заетост към Областния съвет за развитие на област Хасково с председател областния управител Станислав Дечев. \r\n***   \r\nОт 17.30 часа в РБ „Ст. Чилингиров“ ще е проведе \"Енотека в Библиотека\".", "date": "2019.02.12", "title": "Предстоящи събития в страната за 12 февруари (Агенция „Фокус“)"}
{"url": "http://www.focus-news.net/news/2019/02/12/2622374/moskovskiy-komvsomolets-severna-koreya-poiska-ot-rusiya-50-miliona-tona-pshenitsa-kato-humanitarna-pomosht.html", "text": "Властите на Северна Корея изпратиха искане до Русия за хуманитарна помощ в размер на 50 милиона тона пшеница, пише  „Московский  комсомолец“ .  \r\nСпоред ръководителя на Комисията за международни отношения на Съвета на Федерацията Константин Косачов Пхенян обяснява искането си с тежката продоволствена ситуация в страната, дължаща се на природни бедствия през 2018 година. \r\nСпоред Косачов в момента руските власти работят по въпроса за възможните доставки на пшеница. \r\nСенаторът отбеляза, че Русия продължава да подпомага Северна Корея. През последните години парламентаристът оценява помощта на Москва по линия на ООН на 8 милиарда рубли (121 милиона долара). \r\nПо време на срещата с посланика на Северна Корея в Русия Ким Йон-жун Косачов подчерта, че развитието на търговските отношения между двете страни е възпрепятствано от санкциите, наложени на Северна Корея. \r\nВ средата на януари японските медии съобщиха, че поради международните санкции Пхенян значително е повишил цените на храните. Така избягалите от Северна Корея твърдят, че само за няколко месеца миналата година цената на царевицата, която е в основата на храната на значителна част от населението, се е повишила 1,7 пъти. Повишаването на цените на пшениченото брашно бе оценено на 1.4 пъти. \r\nСпоред доклад на ООН, публикуван през декември, Северна Корея ще се нуждае от повече от 111 милиона долара хуманитарна помощ тази година. По-специално, те говориха за нуждата на страната от зърно на ниво от 641 хиляди тона поради лошите показатели на реколтата - миналата година тя е под средното ниво поради високи температури и наводнения.  Юлиян Марков", "date": "2019.02.12", "title": "„Московский комвсомолец“: Северна Корея поиска от Русия 50 милиона тона пшеница като хуманитарна помощ"}
{"url": "http://www.focus-news.net/news/2019/02/12/2622373/nezavisimaya-gazeta-izborite-v-moldova-stavat-vzrivoopasni.html", "text": "Изборите в Молдова стават взривоопасни, пише руският вестник  “Независимая газета“ \r\nВластите в Приднествровието  протестират срещу намеренията на Кишинев да увеличи едностранно броя на военните си части в зоната за сигурност по Днестър (бивша военна зона). Съпредседателят на Съвместната контролна комисия (СКК) от Приднестровието Олег Беляков каза пред изданието, че такива решения трябва да се вземат от делегациите на три страни - Република Молдова, Приднестровието и Русия. За тази цел съществува нормативна уредба, предвидена в устава на СКК: ако е необходимо, се въвеждат допълнителни сили под контрола на СКК и след това се извеждат по същия начин. Кишинев наруши съществуващите норми, но обеща да направи всичко както се очаква, а в Тираспол  чакат писмено потвърждение на обещанието. \r\nДелегацията на Приднестровието в СКК реагира на ситуацията, която при определени условия може да се превърне в провокация. Приднестровците изразиха сериозна загриженост относно предполагаемото въвеждане на допълнителни сили и средства на Република Молдова в зоната за сигурност, за да се гарантира защитата на обществения ред по време на изборите на 24 февруари. \r\nВ публикувано изявление се подчертава, че практиката на провеждане на такива събития показва, че досега не са регистрирани сериозни нарушения на обществения ред. \r\n\"Смятаме, че планираното въвеждане на допълнителни сили и средства на Република Молдова в зоната за сигурност ще се превърне в елемент на допълнително напрежение и усложняване на ситуацията в зоната на отговорност на съвместните мироопазващи сили\", се казва в съобщението. \r\nПриднестровската делегация в СКК призова молдовските колеги да се въздържат от действия, които биха могли да дестабилизират положението в зоната за сигурност. \r\nСъобщава се, че Приднестровието, от своя страна, не планира да увеличи броя на полицейските служители в зоната за сигурност и ще положи всички усилия, за да гарантира реда на териториите под негов контрол. \r\nМалко преди описаните събития, молдовският президент Игор Додон изрази загриженост за предстоящите избори. В интервю за руските медии той отбеляза, че от техните резултати ще зависят различни сценарии. „Не изключвам, че някой може да иска да дестабилизира ситуацията. Защо? За да се опита например да въвлече Руската федерация в някакъв фактор на дестабилизация, като вземем предвид Приднестровския регион. Съществуват такива рискове ”, заключи президентът на Молдова.   Юлиян Марков", "date": "2019.02.12", "title": "„Независимая газета“ : Изборите в Молдова стават взривоопасни"}
{"url": "http://www.focus-news.net/news/2019/02/12/2622377/vzglyad-rusiya-izgradi-zhelyazna-zashtita-ot-sanktsionnite-riskove.html", "text": "Русия е привела себе си в голяма степен в порядък. Сега страната не е в ситуация, в която спадът в цените на петрола я съкрушаваше напълно. \" С такива думи анализаторите коментират извънредно събитие във финансовия свят: въпреки санкциите, за първи път от 2014 г. \"Муудис\" връща рейтинга на Русия на инвестиционно ниво. Защо беше направено това, анализира руският вестник  “Взгляд“ . \r\nВръщането на суверенния рейтинг на Русия на \"инвестиционно\" ниво от рейтинговата агенция \"Муудис\" стана още едно външно признание за стабилността на руската икономика под санкционен натиск. Хиперконсервативната дългова политика на руските финансови органи има ключов принос за това, което я поставя сред страните, които според международните анализатори принадлежат към „нововъзникващите пазари“, Русия има почти най-доброто качество на външния дълг. \r\nФормулирането на решението на \"Муудис\" за повишаване на рейтинга на Русия от „неинвестиционното” ниво на Baa3 изглежда като признание за достойнствата на руските финансови органи за стабилизиране на финансовия сектор след обезценяването на рублата и спада на цените на петрола в края на 2014 година. Както се посочва в съобщението на агенцията, \"много нисък държавен дълг, значителни държавни активи и постоянно свиване на националния външен дълг по отношение на валутните активи на страната осигуряват значителна степен на стабилност в ситуацията на поддържане на структурни предизвикателства за страната\". Подобно ниво на рейтинг от \"Муудис\" имат такива страни като Италия, Южна Африка, Унгария. \r\nСпоред последните данни нивото на публичния дълг в Русия е 13.5% от БВП - това е едно от най-ниските в света. Необходимостта на правителството за външни заеми е много малка, а от гледна точка на данъчната консолидация и промените в източниците на инвестиции в държавния дълг, Русия, ако е необходимо, има възможност да реализира планове за заеми в страната, отбелязват анализаторите от \"Муудис\". Според тях политиката, прилагана в страната през последните години, ще укрепи допълнително руските публични финанси. \r\nНивото на външния дълг е един от най-важните фактори за привлекателност за инвеститорите в развиващите се пазари, които традиционно включват Русия, а влиянието на този фактор се увеличава с увеличаване на дълга на много страни в тази група. Преди няколко дни „Стандарт енд Пуурс“ предупреди, че почти една трета от големите емитенти на публичния дълг на развиващите се пазари имат твърде голям размер на дълга, сред които Аржентина, Бразилия, Египет, Ливан и Пакистан. Очакваното забавяне на световната икономика води до допълнителни рискове: според последната прогноза на Световната банка растежът на световния БВП може да бъде 2.9% тази година (не с 3%, както беше по-рано) и 2.8% през 2020–2021.  Юлиян Марков", "date": "2019.02.12", "title": "„Взгляд“: Русия изгради желязна защита от санкционните рискове"}
{"url": "http://www.focus-news.net/news/2019/02/12/2622375/sport-alaves-pobedi-levante-s-20-v-posleden-mach-ot-23-iya-krag-na-ispanskata-la-liga.html", "text": "Футбол: Алавес победи Леванте с 2:0 в последен мач от 23-ия кръг на испанската Ла Лига. Головете отбелязаха Лагуардия и Джони. Алавес заема шестото място което дава право на участие в турнира „Лига Европа“с 35 точки, а Леванте е 14-ти с 27 точки с четири повече от зоната на изпадащите.", "date": "2019.02.12", "title": "Спорт: Алавес победи Леванте с 2:0 в последен мач от 23-ия кръг на испанската Ла Лига"}
{"url": "http://www.focus-news.net/news/2019/02/12/2622381/tass-germantsite-vizhdat-v-sasht-po-golyama-zaplaha-otkolkoto-v-rusiya-i-kitay.html", "text": "Традиционните съюзници на Вашингтон виждат по-голяма заплаха за сигурността си в нарастването на властта и влиянието на Съединените щати, а не в политиката на Русия или Китай. Това се доказва от данни от проучване, проведено от Вашингтонския изследователски център Pew, който бе представен в понеделник в Берлин в навечерието на конференцията за сигурност в Мюнхен, съобщи немският телевизионен канал ZDFцитиран от  TACC . \r\nСпоред проучването 49% от германските граждани смятат, че силата и влиянието на Съединените щати представляват по-голяма заплаха за Федерална република Германия, отколкото Русия и Китай. В Русия виждат опасност 30% от германците, в Китай - 33% от от отговорилите. \r\nДоверието на анкетираните в политиката на американския президент Доналд Тръмп е спаднало. Само 10% от тях му се доверяват. В същото време руският президент Владимир Путин се ползва с доверието на 35% от участниците в допитването, а президентът на Китай Си Дзинпин- на 30%. \r\nПроучването, проведено от 14 май до 12 август 2018 г., включва 27 612 души в 26 страни.  Юлиян Марков", "date": "2019.02.12", "title": "TAСС: Германците виждат в САЩ по-голяма заплаха, отколкото в Русия и Китай"}
{"url": "http://www.focus-news.net/news/2019/02/12/2622380/sport-paolo-dibala-mozhe-da-si-tragne-ot-yuventus.html", "text": "Футбол: Нападателят на Ювентус Паоло Дибала може да си тръгне от клуба през лятото. Както съобщава испанският вестник \"AS\", 25-годишният аржентинец е изявил желание да премине в Реал Мадрид. \r\nДибала не е доволен от игровото време, което получава в Ювентус. С привличането на Кристиано Роналдо аржентинецът все повече остава резерва. В допълнение, играчът има проблеми с треньора Масимилиано Алегри. \r\nДоговорът на Дибала с Ювентус е валиден до 30 юни 2022 година. В настоящия сезон той е изиграл 28 мача,в които е отбелязал 7 гола.", "date": "2019.02.12", "title": "Спорт: Паоло Дибала може да си тръгне от Ювентус"}
{"url": "http://www.focus-news.net/news/2019/02/12/2622376/pravitelstvoto-na-makedoniya-ne-postavyame-nadpisa-severna-makedoniya-a-remontirame-fasadata.html", "text": "Правителственият говорител заяви, че в момента не се поставя надписът \"Севрена Македония\" , а се ремонтира фасадата на сградата, цитиран от македонското електронно издание  “Прес 24“  . \r\n„След като е премахнат надписът  „Правителство на Република Македония“ тази вечер, имаше паркиран кран, готов  да монтира надписа \"Правителство на Северна Македония\"“, написа електронното издание Скопие 1.mk. \r\nВъпреки това, говорител на правителството заяви, че правителствената фасада се ремонтира на места, където е била повредена за утрешната церемония по издигането на знамето на НАТО. \r\nЕдин ден по-рано са поставени столове за гостите пред сградата на правителството, а гвардейците са правили репетиции на церемонията, информира изданието  Юлиян Марков", "date": "2019.02.12", "title": "Правителството на Македония: Не поставяме надписа „Северна Македония“, а ремонтираме фасадата"}
{"url": "http://www.focus-news.net/news/2019/02/12/2622379/izvestiya-tank-t-14-armata-vliza-v-seriyno-proizvodstvo.html", "text": "Танк Т-14 \"Армата\" след известни доработки  влезе в серийно производство, пише руският вестник  “Известия“ . \r\nПървата партида от 16 обновени машини ще бъде предадена на армията до края на годината. На 9 май новите Т-14 ще участват в парада на Червения площад. След това, за да се проверят в условия, близки до военните, те ще бъдат разпределени във военни единици, разположени в различни региони. Според експерти, „Армата“ с дистанционно-управляема кула и бронирана капсула за екипажа надминава всички известни чуждестранни аналози, включително американските „Абрамс“, френския „Льоклерк“ и немския „Леопард 2“. \r\nСпоред експерти серийният  \"Армата\" се различава от представените по-рано експериментални машини: след тестване редица компоненти и възли са заменени, появяват се и нови системи. \r\nПървите произведени танкове ще  вземат участие в парада на победата, след което шестнадесетте машини  ще бъдат разделени между военни единици, разположени в различни климатични зони. \r\nОсновната иновация на новия модел е кулата без водач. В \"Армата\" екипажът управлява оръдието дистанционно, като се намира в изолирана бронирана капсула, в корпуса на танка. Капсулата запазва живота на екипажа, като прави танка по-устойчив на бойното поле. Известно е, че \"Армата\" е снабдена с нов дизелов двигател с мощност 1 500 конски сили Огневата мощ на танка се осигурява от 125-милиметрово оръдие 2А82 - според техническото ниво то, както твърдят разработчиците, надхвърля всички съществуващи танкови оръжия 1,2 пъти. \r\nМиналата година Министерството на отбраната обяви, че „Армата” ще бъде тестван  в условията на Арктика.Предвидени са и тестовете на машините в планините и в пустинно-пясъчен терен, където преобладават високите температури.  Юлиян Марков", "date": "2019.02.12", "title": "Известия: Танк Т-14 „Армата“ влиза в серийно производство"}
{"url": "http://www.focus-news.net/news/2019/02/12/2622378/afp-opozitsiyata-vav-venetsuela-gotvi-otvaryaneto-na-nov-punkt-za-nabirane-na-humanitarna-pomosht-v-braziliya.html", "text": "Опозицията във Венецуела готви отварянето на нов пункт за набиране на хуманитарна помощ в Бразилия, предава  AFP . \r\nОпозицията във Венецуела съобщи в понеделник за създаване на нов център за събиране на крайно необходимата помощ. Хуан Гуайдо се подготвя да изпрати призив до военните, които блокират доставката на хуманитарната помощ в обхванатата от криза страна, организирайки нов масов уличен протест. \r\nПратениците на председателя на Народното събрание Гуайдо се срещнаха с бразилски представители в столицата Бразилия и обявиха плановете си за създаване на втори център за съхранение на помощ в щата Рорайма на югоизточната граница на Венецуела. \r\nПосланикът на Гуаидо в Бразилия Мария Тереза Беландрия заяви, че е получила уверения от бразилския външен министър Ернесто Араужо за новия център за помощ. \r\nЛидерът на опозицията Хуан Гуайдо, който сега е признат от 50 страни като временен президент на Венецуела, ще проведе митинг във вторник, като по този начин се надява да засили натиска върху Николас Мадуро и да принуди военните да позволят доставките на помощта. \r\nСпоред Гуайдо се рискува живота на 300 хиляди души, ако доставките, дарени от Съединените щати и други страни , складирани на границата на Венецуела с Колумбия, не бъдат внесени скоро. \r\n\"Ние се мобилизираме в цялата страна, за да гарантираме, че хуманитарната помощ ще влезе, за да можем да се справим с тази криза\", каза Гуайдо. \r\nТой каза, че блокирането на помощта представлява \"престъпление срещу човечеството\", но висшите военни продължават да подкрепят Мадуро, пише агенцията.  Юлиян Марков", "date": "2019.02.12", "title": "AFP: Опозицията във Венецуела готви отварянето на нов пункт за набиране на хуманитарна помощ в Бразилия"}
{"url": "http://www.focus-news.net/news/2019/02/12/2622794/spetsializiraniyat-nakazatelen-sad-ostavi-pod-domashen-arest-stayko-staykov-sin-na-biznesmena-minyu-staykov.html", "text": "Специализираният наказателен съд остави под домашен арест Стайко Стайков - син на бизнесмена Миню Стайков, предаде  Нова телевизия . Стайков е обвинен в участие в групата на баща си за данъчни престъпления, съхранение на акцизни стоки без бандерол и пране на пари. \r\nЕкспертиза, извършена от 8 медици, сочи, че състоянието на Стайков не позволява той да бъде вкаран в ареста. По тази причина прокуратурата поиска обвиняемият да остане под домашен арест. \r\nЗащитата настоя за по-лека мярка за неотклонение, но магистратите заявиха, че „могат да се направят предположения, че Стайков е извършил престъпленията, в които е обвинен” и имало опасност да се укрие или отново да наруши закона. \r\nПредстои на подсъдимия да бъде поставена доуточняваща диагноза, което не може да се случи в лечебното заведение към Софийския затвор, счетоха магистратите. \r\nВъв вторник Стайков се яви в съдебната зала с патерица, но заради нежеланието му да се снима и отговаря на въпроси, влезе през задния вход.", "date": "2019.02.12", "title": "Специализираният наказателен съд остави под домашен арест Стайко Стайков - син на бизнесмена Миню Стайков"}
{"url": "http://www.focus-news.net/news/2019/02/12/2622382/aezh-balgariya-i-bsp-na-razlichno-mnenie-za-tova-dali-imat-obshta-pozitsiya-za-smyana-na-sastava-na-tsik-obzor.html", "text": "АЕЖ – България и БСП са на различно мнение за това дали са имат обща позиция за смяна на състава на ЦИК. На 11 февруари пресцентърът на БСП разпространи съобщение за проведена среща с АЕЖ - България, на която лидерът на партията Корнелия Нинова и говорителят на парламентарната група на левицата Елена Йончева са обсъдили с представители на АЕЖ - България редица теми. От БСП посочват, че са били засегнати въпроси като свободата на медиите и журналистите в България, честността на изборите и ветото на президента върху текстове от Закона за защита на личните данни. В прессъобщението на БСП се казва, че от Асоциацията и БСП са се обединили около това, че смяната на ЦИК трябва да се случи, защото така е регламентирано в закона. \"Ето, ние даваме пример, че законът стои над партийния ни интерес. Въпреки че имаме и сега квота в ЦИК, държим да се спазват законите на страната и незабавно да се пристъпи към нов избор”, заяви Нинова и призова за обща и надпартийна позиция по този въпрос. \r\nМалко по-късно от АЕЖ – България разпространиха свое прессъобщение, в което се казва, че темата на срещата всъщност са били промените в Закона за личните данни, които създават предпоставки за автоцензура и цензура. Поправките подлежат на ново обсъждане, след като президентът им наложи вето. Затова от АЕЖ - България са поискали срещи с председателите на двете най-големи парламентарни групи - на ГЕРБ и на БСП. Левицата е поела ангажимент, че ще подпети ветото, въпреки че при окончателното гласуване е приела текстовете. \"След края на официалната част от БСП повдигнаха темата за предстоящите избори и заявиха, че ще търсят подкрепата на журналистите за осигуряване на честен изборен процес. Бе споменато и желанието на партията за смяна на настоящия състав на ЦИК. Този въпрос обаче не е от компетенциите на Асоциацията на европейските журналисти и нито сега, нито в бъдеще АЕЖ би заела позиция по темата\", заявиха от Асоциацията.  \r\nПо-късно в нова позиция Корнелия Нинова заяви, че от БСП не разбират острата реакция на представителите на Асоциацията за една толкова важна тема, която засяга устоите на правовата държава и свободата на избора. Лидерът на партията отново подчерта, че на срещата с АЕЖ е била коментирана необходимостта от честни избори, спазване на закона и избор на нова ЦИК. „В централата на БСП се проведе среща със АЕЖ, по тяхно искане, във връзка с наложеното вето от президента Румен Радев върху Закона за личните данни. Уверихме представителите на асоциацията, че ще подкрепим ветото. Текстове от този закон налагат ограничения на свободата на словото. В контекста на темата за свободата на изразяване и разкриване на корупция, поставихме въпроса за политическия процес срещу Елена Йончева, както и за необходимостта от надпартийно обединение за честни избори. В тази връзка и двете страни коментирахме необходимостта от спазване на закона и избор на нова ЦИК“, уточни Нинова.  \r\nАгенция „Фокус“ припомня: Mандатът на сегашната ЦИК изтича на 21 март, като най-късно до 20 февруари трябва да се започне процедура по подмяна на състава. Според управляващите обаче смяна на ЦИК два месеца преди евроизборите не е добър вариант, тъй като новият състав няма да може да се подготви добре. От своя страна, от ЦИК заявиха, че Изборният кодекс позволява на сегашния състав да продължи да работи и след края на мандата си. Решението дали да се смени съставът на ЦИК трябва да бъде взето от Народното събрание.", "date": "2019.02.12", "title": "АЕЖ – България и БСП на различно мнение за това дали имат обща позиция за смяна на състава на ЦИК (ОБЗОР)"}
{"url": "http://www.focus-news.net/news/2019/02/12/2622384/sport-galin-ivanov-be-predstaven-ot-noviya-si-otbor-v-ungariya.html", "text": "Футбол: Бившият футболист на Славия Галин Иванов днес бе официално представен в своя нов клуб Халадаш (Унгария). Договорът на крилото е за срок от 1,5 години. Според местните медии за този период той ще получи сумата от 500 000 евро. От ръководството на Халадаш заявиха, че се надяват Галин Иванов да им помогне в битката за оцеляване.", "date": "2019.02.12", "title": "Спорт: Галин Иванов бе представен от новия си отбор  в Унгария"}
{"url": "http://www.focus-news.net/news/2019/02/12/2622386/zapodozryan-za-sluchaya-skripal-e-bil-tri-pati-v-balgariya-kato-edno-ot-poseshteniyata-savpada-s-otravyaneto-na-biznesmena-emiliyan-gebrev-obzor.html", "text": "Министър-председателят Бойко Борисов проведе среща с посланика на Великобритания Ема Хопкинс във връзка с появилата се информация, че един от предполагаемите участници в отравянето на Сергей Скрипал е участвал и в това срещу българския бизнесмен Емилиян Гебрев. В срещата участваха още и главният прокурор Сотир Цацаров, министърът на вътрешните работи Младен Маринов и главният секретар на МВР Ивайло Иванов. \r\nЦацаров обясни, че по случая „Гебрев“ българските и британските служби работят съвместно по две линии – дали той е отровен с вещество от семейството на „Новичок“ и дали в случая е замесен един от заподозрените за случая „Скрипал“.  \r\nПо отношение на първата линия на разследване главният прокурор обясни, че на този етап няма данни Гебрев да е отровен като Скрипал. Цацаров изнесе и всички публични факти по случая, според които на 28 април 2015 г. след вечеря със свои полски партньори Гебрев се е почувствал зле и е бил откаран във ВМА. През следващите два дни в такова състояние изпада директорът на компания \"Емко\". На 1 май Софийска градска прокуратура е образувала дело за опит за убийство. На 4 май във ВМА с подобни симптоми е приет и синът на Гебрев. По време на разследването са взети различни проби и химически експертизи. Заключенията от токсико-химичните експертизи са показали, че в кафе в дома на Гебрев, както и в храна, която е погълнал неговият син, има съдържание на инсектицида хлорпирифос. Проверена е и храната по време на работната вечеря, като е установено, че това вещество се е съдържало в руколата от салатата, която са консумирали Гебрев и неговите партньори, но в изключително ниски количества. Разследването обаче отхвърля тази версия, защото този препарат е в много ниски количества и не може да причини тези тежки последици. Цацаров посочи, че на 4 април 2016 г. наказателното производство е спряло поради това, че извършителят не е разкрит. „На 11 октомври 2018 г. до мен постъпи писмо на г-н Гебрев, в което той заявява, че през март е извършено покушение срещу Скрипал и дъщеря му и посочва, че има основание да счита, че отровата, която е използвана и в българския случай, е от семейството на „Новичок“. Искането му е да се възобновят действията и така на 15 октомври разследването бе възобновено. След това бе осъществено следното – между главния прокурор, външния министър и председателя на ДАНС беше подписано споразумение за създаване на съвместен екип за разследване на случая. До настоящия момент са проведени 13 разпита на свидетели. При свой разпит Гебрев тогава за първи път казва, че е поискано от него изследване във финландска лаборатория, което е заплатено от самия него. Така че до този момент – 16 октомври 2018 г., за прокурорския екип за такова нещо не е известно. Резултатите веднага са изискани от ВМА. Разполагаме с пълния текст на резултатите от изследването. Заключението е, че се потвърждават следи от фосфорорганични съединения, в които се съдържат конкретни пестициди. В пробите от урина са открити две химични съединения, които съдържат фосфор. Не са открити субстанции, които да са свързани със списъка на Конвенцията за химическите оръжия“, обясни Цацаров.  \r\nГлавният прокурор посочи, че втората линия на разследване по случая „Гебрев“ е свързана с руския агент с псевдоним „Сергей Фодотов“, който е бил три пъти в България през 2015 г., като едно от посещенията му съвпада с отравянето на българския бизнесмен. Цацаров припомни, че британските власти са обявили трима служители на руските тайни служби, които считат за замесени по случая „Скрипал“. „Двама от тях се считат за извършители, а един – за помагач. При извършването на съответните проверки е установено, че първите двама не са влизали на българска територия за период от 10 години. Третият, който е с псевдоним „Сергей Федотов“, обаче е посетил България три пъти – на 5 февруари 2015 г. влиза със самолет в София и излиза по същия начин на 22 февруари 2015 г. На 24 април 2015 г. влиза със самолет от „Летище Бургас“ и я напуска на 28 април 2015 г. отново със самолет. Третото влизане на Федотов у нас е на 23 май 2015 г. със самолет през \"Летище София\", като на 29 май 2015 г. заедно с друг руски гражданин е напуснал страната с лек автомобил в посока Сърбия“, обясни Цацаров. Той посочи, че при едно от тези пътувания е налице съвпадение с времето, в което е отровен Гебрев. „МВР и ДАНС работиха по установяване на маршрута на „Федотов“ и са установени всички моменти от неговото пребиваване на българска територия“, заяви главният прокурор. \r\nВътрешният министър Младен Маринов уточни, че в пълен синхрон продължава работата за изясняването на случая с отравянето на Емилиян Гебрев и пребиваването на руския гражданин у нас. Посланикът на Великобритания Н. Пр. Ема Хопкинс коментира, че британските власти работят от няколко месеца съвместно с българските по случая „Гебрев“. „Всички въпроси за националната сигурност на всички наши европейски партньори са от първостепенна важност за нас. И ще продължим това разследване и разследването по случая „Скрипал“ и след „Брекзит“, каза още тя. \r\nПо-късно председателят на ПГ на ГЕРБ и председател на Комисията по вътрешна сигурност и обществен ред Цветан Цветанов уточни, че в сряда Комисията за контрол над службите за сигурност ще изслуша компетентните органи и институции по случая. „Това, което разбираме за пребиваването на човека, който е засечен по случая „Скрипал“ у нас, е много притеснително. Несериозно е твърдението, че това е солова акция. Такива хора не правят солови акции, такива хора правят акции, ако са били с такава цели с подкрепата на държавата“, заяви Цветанов. \r\nЦветилена СИМЕОНОВА", "date": "2019.02.12", "title": "Заподозрян за случая „Скрипал“ е бил три пъти в България, като едно от посещенията съвпада с отравянето на бизнесмена Емилиян Гебрев (ОБЗОР)"}
{"url": "http://www.focus-news.net/news/2019/02/12/2622391/pregled-na-osnovnite-temi-v-ruskiya-pechat-agentsiya-fokus.html", "text": "Предстоящите избори в Молдова на 24 февруари,  продоволствената криза в Северна Корея, икономическата стабилизация на Русия и серийното производство на най-новия руски танк Т-14 \"Армата\" са сред основните теми на руския печат . \r\n*** Изборите в Молдова стават взривоопасни, пише руският вестник  “Независимая газета“ \r\nВластите в Приднествровието  протестират срещу намеренията на Кишинев да увеличи едностранно броя на военните си части в зоната за сигурност по Днестър (бивша военна зона). Съпредседателят на Съвместната контролна комисия (СКК) от Приднестровието Олег Беляков каза пред изданието, че такива решения трябва да се вземат от делегациите на три страни - Република Молдова, Приднестровието и Русия. За тази цел съществува нормативна уредба, предвидена в устава на СКК: ако е необходимо, се въвеждат допълнителни сили под контрола на СКК и след това се извеждат по същия начин. Кишинев наруши съществуващите норми, но обеща да направи всичко както се очаква, а в Тираспол  чакат писмено потвърждение на обещанието. \r\nДелегацията на Приднестровието в СКК реагира на ситуацията, която при определени условия може да се превърне в провокация. Приднестровците изразиха сериозна загриженост относно предполагаемото въвеждане на допълнителни сили и средства на Република Молдова в зоната за сигурност, за да се гарантира защитата на обществения ред по време на изборите на 24 февруари. \r\nВ публикувано изявление се подчертава, че практиката на провеждане на такива събития показва, че досега не са регистрирани сериозни нарушения на обществения ред. \r\n\"Смятаме, че планираното въвеждане на допълнителни сили и средства на Република Молдова в зоната за сигурност ще се превърне в елемент на допълнително напрежение и усложняване на ситуацията в зоната на отговорност на съвместните мироопазващи сили\", се казва в съобщението. \r\nПриднестровската делегация в СКК призова молдовските колеги да се въздържат от действия, които биха могли да дестабилизират положението в зоната за сигурност. \r\nСъобщава се, че Приднестровието, от своя страна, не планира да увеличи броя на полицейските служители в зоната за сигурност и ще положи всички усилия, за да гарантира реда на териториите под негов контрол. \r\nМалко преди описаните събития, молдовският президент Игор Додон изрази загриженост за предстоящите избори. В интервю за руските медии той отбеляза, че от техните резултати ще зависят различни сценарии. „Не изключвам, че някой може да иска да дестабилизира ситуацията. Защо? За да се опита например да въвлече Руската федерация в някакъв фактор на дестабилизация, като вземем предвид Приднестровския регион. Съществуват такива рискове ”, заключи президентът на Молдова.  \r\n***  Властите на Северна Корея изпратиха искане до Русия за хуманитарна помощ в размер на 50 милиона тона пшеница, пише  „Московский  комсомолец“ .  \r\nСпоред ръководителя на Комисията за международни отношения на Съвета на Федерацията Константин Косачов Пхенян обяснява искането си с тежката продоволствена ситуация в страната, дължаща се на природни бедствия през 2018 година. \r\nСпоред Косачов в момента руските власти работят по въпроса за възможните доставки на пшеница. \r\nСенаторът отбеляза, че Русия продължава да подпомага Северна Корея. През последните години парламентаристът оценява помощта на Москва по линия на ООН на 8 милиарда рубли (121 милиона долара). \r\nПо време на срещата с посланика на Северна Корея в Русия Ким Йон-жун Косачов подчерта, че развитието на търговските отношения между двете страни е възпрепятствано от санкциите, наложени на Северна Корея. \r\nВ средата на януари японските медии съобщиха, че поради международните санкции Пхенян значително е повишил цените на храните. Така избягалите от Северна Корея твърдят, че само за няколко месеца миналата година цената на царевицата, която е в основата на храната на значителна част от населението, се е повишила 1,7 пъти. Повишаването на цените на пшениченото брашно бе оценено на 1.4 пъти. \r\nСпоред доклад на ООН, публикуван през декември, Северна Корея ще се нуждае от повече от 111 милиона долара хуманитарна помощ тази година. По-специално, те говориха за нуждата на страната от зърно на ниво от 641 хиляди тона поради лошите показатели на реколтата - миналата година тя е под средното ниво поради високи температури и наводнения. \r\n*** Русия е привела себе си в голяма степен в порядък. Сега страната не е в ситуация, в която спадът в цените на петрола я съкрушаваше напълно. \" С такива думи анализаторите коментират извънредно събитие във финансовия свят: въпреки санкциите, за първи път от 2014 г. \"Муудис\" връща рейтинга на Русия на инвестиционно ниво. Защо беше направено това, анализира руският вестник  “Взгляд“ . \r\nВръщането на суверенния рейтинг на Русия на \"инвестиционно\" ниво от рейтинговата агенция \"Муудис\" стана още едно външно признание за стабилността на руската икономика под санкционен натиск. Хиперконсервативната дългова политика на руските финансови органи има ключов принос за това, което я поставя сред страните, които според международните анализатори принадлежат към „нововъзникващите пазари“, Русия има почти най-доброто качество на външния дълг. \r\nФормулирането на решението на \"Муудис\" за повишаване на рейтинга на Русия от „неинвестиционното” ниво на Baa3 изглежда като признание за достойнствата на руските финансови органи за стабилизиране на финансовия сектор след обезценяването на рублата и спада на цените на петрола в края на 2014 година. Както се посочва в съобщението на агенцията, \"много нисък държавен дълг, значителни държавни активи и постоянно свиване на националния външен дълг по отношение на валутните активи на страната осигуряват значителна степен на стабилност в ситуацията на поддържане на структурни предизвикателства за страната\". Подобно ниво на рейтинг от \"Муудис\" имат такива страни като Италия, Южна Африка, Унгария. \r\nСпоред последните данни нивото на публичния дълг в Русия е 13.5% от БВП - това е едно от най-ниските в света. Необходимостта на правителството за външни заеми е много малка, а от гледна точка на данъчната консолидация и промените в източниците на инвестиции в държавния дълг, Русия, ако е необходимо, има възможност да реализира планове за заеми в страната, отбелязват анализаторите от \"Муудис\". Според тях политиката, прилагана в страната през последните години, ще укрепи допълнително руските публични финанси. \r\nНивото на външния дълг е един от най-важните фактори за привлекателност за инвеститорите в развиващите се пазари, които традиционно включват Русия, а влиянието на този фактор се увеличава с увеличаване на дълга на много страни в тази група. Преди няколко дни „Стандарт енд Пуурс“ предупреди, че почти една трета от големите емитенти на публичния дълг на развиващите се пазари имат твърде голям размер на дълга, сред които Аржентина, Бразилия, Египет, Ливан и Пакистан. Очакваното забавяне на световната икономика води до допълнителни рискове: според последната прогноза на Световната банка растежът на световния БВП може да бъде 2.9% тази година (не с 3%, както беше по-рано) и 2.8% през 2020–2021. \r\n*** Танк Т-14 \"Армата\" след известни доработки  влезе в серийно производство, пише руският вестник  “Известия“ . \r\nПървата партида от 16 обновени машини ще бъде предадена на армията до края на годината. На 9 май новите Т-14 ще участват в парада на Червения площад. След това, за да се проверят в условия, близки до военните, те ще бъдат разпределени във военни единици, разположени в различни региони. Според експерти, „Армата“ с дистанционно-управляема кула и бронирана капсула за екипажа надминава всички известни чуждестранни аналози, включително американските „Абрамс“, френския „Льоклерк“ и немския „Леопард 2“. \r\nСпоред експерти серийният  \"Армата\" се различава от представените по-рано експериментални машини: след тестване редица компоненти и възли са заменени, появяват се и нови системи. \r\nПървите произведени танкове ще  вземат участие в парада на победата, след което шестнадесетте машини  ще бъдат разделени между военни единици, разположени в различни климатични зони. \r\nОсновната иновация на новия модел е кулата без водач. В \"Армата\" екипажът управлява оръдието дистанционно, като се намира в изолирана бронирана капсула, в корпуса на танка. Капсулата запазва живота на екипажа, като прави танка по-устойчив на бойното поле. Известно е, че \"Армата\" е снабдена с нов дизелов двигател с мощност 1 500 конски сили Огневата мощ на танка се осигурява от 125-милиметрово оръдие 2А82 - според техническото ниво то, както твърдят разработчиците, надхвърля всички съществуващи танкови оръжия 1,2 пъти. \r\nМиналата година Министерството на отбраната обяви, че „Армата” ще бъде тестван  в условията на Арктика.Предвидени са и тестовете на машините в планините и в пустинно-пясъчен терен, където преобладават високите температури.", "date": "2019.02.12", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/02/12/2622385/the-guardian-stotitsi-hilyadi-praznuvat-40-godishniya-yubiley-na-islyamskata-revolyutsiya-v-iran.html", "text": "Стотици хиляди иранци, включително войници, студенти, духовници и жени,  държащи малки деца, шестваха в  столицата при леден дъжд в понеделник, за да отбележат 40-годишнината от Ислямската революция в Иран, пише британският вестник  The Guardian . \r\nПрезидентът на Иран заяви, че \"вражеските\" заговори срещу страната ще се провалят и нарече президента Доналд Тръмп \"идиот\" пред огромното множество. \r\nДържавната телевизия показа, че в студено дъждовно време иранците носят ирански флагове, викайки „Смърт на Израел, смърт на Америка” - запазена марка на революцията - както и горенето на  американски знамена. Много от тях носеха портрети на аятолах Рухола Хомейни, шиитски духовник, който свали шаха в ислямско въстание, което все още тормози Запада. \r\nThe Times съобщи, че празнуващите са скандирали също  \"Смърт на Тереза Мей\". \r\n„Присъствието на хора днес по улиците в целия Ислямски Иран ... означава, че врагът никога няма да постигне злите си цели“, заяви президентът Хасан Роухани, заклеймявайки заговора на Вашингтон. \r\nПредварително подготвена резолюция бе прочетена преди речта на Роухани, която провъзгласи „безспорно подчинение на върховния лидер аятолах Али Хаменей“ и нарече Тръмп „идиот“. \r\nВ кратка публикация в социалната мрежа „Туитър“ в отговор на думите на Роухани,  която той също написа и на фарси, Тръмп заяви, че революцията е пълен провал. \r\n„40 години корупция. 40 години репресии. 40 години терор. Режимът в Иран е произвел само 40 години провал. Многострадалният ирански народ заслужава много по-светло бъдеще ”, пише той и на английски, и на фарси. \r\nУлиците, водещи към площада в Техеран, бяха пълни с хора, а високоговорителите разпространяваха революционни химни и лозунги. Реплики на ирански крилати и балистични ракети в натурален размер бяха видяни сред празнуващите, след като САЩ миналата година възстановиха санкциите след оттеглянето от споразумение за ядрената програма на Техеран. \r\nРоухани критикува призивите на САЩ и Европа за ново споразумение за ограничаване на ракетната програма на Иран. \r\n„Ние не искаме и няма да искаме разрешение от никого за увеличаване на нашата отбранителна сила и за изграждане на всякакви… ракети“, каза той на множеството.  Юлиян Марков", "date": "2019.02.12", "title": "The Guardian: Стотици хиляди празнуват 40-годишния юбилей на Ислямската революция в Иран"}
{"url": "http://www.focus-news.net/news/2019/02/12/2622383/", "text": "Защо французите мразят италианците, коментира във водеща статия британският вестник  The Times . \r\nКогато Бенито Мусолини обяви война на Франция през 1940 г., малко след като германците окупираха Париж, заминаващият френски посланик Андре Франсоа-Понсе обвини Италия в \"удар в гърба\". \r\nНастоящият посланик  в Рим, Кристиан Масе, дипломатично запази мислите си за  себе си, когато миналата седмица излетя у дома - първият френски посланик, който бе изтеглен от Италия за почти 80 години. \r\nШумният разрив между държавите-основателки на ЕС беше провокиран от дръзко пътуване до Франция на Луиджи ди Майо, заместник министър-председател, за да се срещне с протестиращите „жълти жилетки“, които се опитват да свалят президента Еманюел Макрон. Корените на спора обаче са в редуващите се любов и омраза, които се простират от векове до дори хилядолетия. \r\nЗащо съседите, които на външен вид имат толкова много общи неща - любовта към добрата храна, усещането за мода, радостта от живота - толкова се вбесяват един от друг? \r\nФранция и Италия са като „две братовчедки, всяка от които смята, че е по-хубава“, каза Франко Вентурини, писател в Италия за Corriere della Sera, който се е образовал във Франция и е кавалер на Почетния легион . \r\nПогледнато от италианската страна, тяхната история е един от многобройните повторения на по-мощния, арогантен и обикновено по-добре организиран съсед на север. \r\nДори и славните дни на Рим - единственият път, когато италианците са на върха - сега се подиграват с приключенията на Астерикс, сръчният гал, който громеше нашествениците от юг. \r\nВ продължение на векове френската корона се намесва в делата на много от самоуправляващите се градове в Италия, дори задържа и дресира за известно време папите в Авиньон . \r\nНай-прочутият италиански внос във Франция е Наполеон Бонапарт, който идва от семейство на тоскански благородници и е роден в Корсика, чието управление преминава от Генуа във Франция. \r\nОтговорът му, по отношение на неговото изкачване към властта, е да води военни кампании през съвременната Италия, като разграбва ценни творби и ги занася в Париж. Той взе папата за затворник - и направи това като император.  \r\nИталия най-накрая се превърна в единна държава през 1871 г. и се бореше да настигне ближния си, но резултатът е провален фашизъм и поражение във Втората световна война. Следвоенна Италия беше стилна, но Франция имаше и стил, и власт, и неприкрито презрение към съседа си, докато изграждаше ос с Германия, която да доминира в Европа. \r\nТази омраза не е изчезнала и в наши дни. Франция аплодира, когато на финала на Световното първенство през 2006 г. Зинедин Зидан удари италианския полузащитник Марко Матераци заради споменаване на сестра му. Но това се обърка, когато президентът Никола Саркози опита собствената  форма на френско-италианско помирение, като се ожени за Карла Бруни, модел и певицата, родена в Италия. Тя поне пееше на френски. \r\nПо-сериозно, Северна Африка, смятана от двете страни за задния им двор, е причина за сериозно недоволство. Италианците остават недоволни от французите заради въздушната кампания през 2011 г., която свали  Муамар Кадафи в Либия, унищожавайки влиянието на Рим и създавайки хаос, който отприщи вълна от бежанци, насочени към италианските брегове. \r\nПристигането на Емануел Макрон като президент през 2017 г. изглежда обещаваше подобрение в отношенията. През януари миналата година той подписа двустранен договор за приятелство. Въпреки това той каза, че се надява, че италианците ще направят „проевропейски избор“ на изборите, които щяха да се проведат два месеца по-късно. Вместо това резултатът е коалиция от радикалното движение \"Пет звезди\" на Ди Майо с десните популисти на Лигата, чийто лидер Маттео Салвини, заместник министър-председател, е  остър критик на Макрон, особено по отношение на имиграцията. \r\nНепосредствената причина за изблика на миналата седмица бе посещението на Ди Майо в провинциална Франция, за да се срещне с членовете на движението на „жълтите жилетки“. „Вятърът на промяната е прекосил Алпите“, пише Ди Майо, споделяйки надежди за съюз с протестното движение, което планира да издигне кандидатите на изборите за Европейски парламент през май. \r\nЗа Макрон, който през последните месеци се е опитал да се издигне над серия от негативни коментари от Рим, подобно вмешателство във вътрешните работи на страната му се оказа последната капка. „Да имаш разногласия е едно; да развалиш отношенията с предизборна цел е друго ”, гръмна френското външно министерство. \r\nНито една от страните няма стимул да се оттегли преди изборите за Европейски парламент. Като се сблъсква с италианците, Макрон всъщност поема твърда линия срещу популистката си съперничка у дома – „Националното обединение“ на Марин Льо Пен (бивш Национален фронт), което се съревновава с партията му за евроизборите. \r\nВъпреки близките отношения на Макрон с Ангела Меркел, германският канцлер, тя и други лидери на ЕС бяха достатъчно мъдри, за да останат настрана, въпреки че италианците далеч не са единствената нация, която е била раздразнена от френската арогантност. \r\nМеркел обаче сама си имаше основание да гледа укорително на Макрон миналата седмица, който искаше да наложи ограничения на газопровода „Северен поток-2“ от Русия, който е важен за Германия, но се възприема като стратегическа заплаха от някои държави от ЕС и Америка. Това бе знак, че Макрон мери мускулите си с повече от един съсед.  Юлиян Марков", "date": "2019.02.12", "title": "The Times: Защо французите мразят италианците"}
{"url": "http://www.focus-news.net/news/2019/02/12/2622390/", "text": "Продължават действията по доизгасяването на пожара в производствен цех край село Войводиново, който възникна в неделя. Все още се разкъртват конструкции в северната част на сградата, тъй като има горящи останки от животински продукти от технологичния процес. Огнеборците се опитват чрез отвори да достигнат до тези недостъпни места, които са останали под ламарините и термопанелите. \r\nНа място все още има 5 противопожарни автомобила и аварийна група от огнеборци, които доизгасяват горящите останки. През нощта също ще останат да дежурят екипи от огнеборци. При големия пожар са спасени 200 живи прасета, които са се намирали в други две сгради в южната част на цеха, както и административната сграда на предприятието. \r\nВсе още не са ясни причините за пожара в цех за преработка на месо край село Войводиново. По случая е заведено досъдебно производство по описа на РПУ Труд. В понеделник преди обяд бе извършен първият оглед, предстоят още доста такива. Все още не се коментират версиите за пожара, но на този етап нито една не се изключва. След пожара в производствения цех около 300 души остават без работа. \r\nМобилна автоматична станция за мониторинг на въздуха е поставена в село Войводиново до окончателното потушаване на пожара в предприятието за месопреработка. Предвид естеството на горелите материали в предприятието от РИОСВ – Пловдив препоръчаха вследващите няколко дни жителите на селото да избягват дейности на открито и да затварят прозорците на домовете си. Мобилна автоматична станция за мониторинг на въздуха ще е във Войводиново до прекратяване отделянето на дим от предприятието. \r\nСред жителите на селото се прокрадват съмнения за умишлен палеж, макар до момента да няма доказателства за това. Ден преди палежа - в събота, в селото са се върнали част от циганите, които напуснаха махалата след побоя над военнослужещ и последвалото недоволство на жителите. Завръщането им предизвика гнева на местните.  \r\nВ понеделник кметът на Община Марица Димитър Иванов организира среща между представители на инициативния комитет на протестиращите от Войводиново, на циганите от селото, на областната управа и местната власт, както и представители на Фондация „Рома”. Иванов поиска помощ от държавата за разрешаване на въпроса с настаняване на циганите, чиито къщи бяха съборени. „Ще искаме да се намерят социални жилища за тези хора, тъй като ние не разполагаме с общински такива, за да бъдат настанени там”, каза той и отбеляза, че досега в общината не е постъпила молба за настаняване в социално жилище. По думите му съвместно с МВР предстои да бъдат извършени още проверки за незаконно пребиваващи лица. Димитър Иванов отбеляза, че е убеден, че напрежението в село Войводиново ще се успокои. Той обяви, че на общоселско събрание ще бъде решено какво ще се прави с терена, на който бяха съборени 19 опасни постройки на цигански семейства и където предстои събарянето на още 17. По информацията, която е достигнала до общината циганите, които са живеели там, вече са си наели квартири. \r\n17 от заповедите на община Марица за събаряне на незаконни постройки в циганската махала в село Войводиново са оспорени в съда, заяви Евелина Божикова, адвокатът, който представлява общината. „15 от тези спорове вече са насрочени за съдебно разрешаване през месец март”, каза адвокат Божикова. 19 постройки вече са съборени, тъй като са били опасни от самосрутване. Общината разполага със снимков материал, в който се вижда колко опасни за обитаване са били те”, посочи Божикова. По думите ѝ в тези случаи общината има законова възможност такива помещения да бъдат незабавно съборени и това е била първата стъпка, която е предприета. Втората е премахване на незаконното строителство в махалата. Община Марица е издала заповеди за събаряне на незаконното строителство, като за тях не е било предвидено предварително изпълнение. Именно по тази причина общината не е предприела незабавно събаряне на тези постройки, а ще изчака окончателно разрешаване на съдебния спор, обясни тя. \r\n„Няма как да бъдат сближени позициите на двете страни в спора”, каза още адвокат Божикова. Тя отбеляза, че никой на този етап не знае колко точно са хората, които са останали без дом, тъй като те са пребивавали незаконно във Войводиново, тепърва предстои събирането на тази информация. На днешната среща при общинския кмет стана ясно още, че потърпевшите не са социално бедстващи. Повечето от тях работят и имат доходи - това са хора, които биха могли да се устроят в собствено жилище и да се погрижат за семействата си. \r\nЦиганите, които присъстваха на срещата в Община Марица, казаха, че не са доволни от решенията, защото и без това хората от Войводиново не ги искат в селото и са агресивни към тях. \r\nЦветана ТОНЧЕВА", "date": "2019.02.12", "title": "Пловдив: Продължават действията по доизгасяването на пожара в производствен цех край село Войводиново (ОБЗОР)"}
{"url": "http://www.focus-news.net/news/2019/02/12/2622392/pregled-na-osnovnite-temi-v-britanskiya-pechat-agentsiya-fokus.html", "text": "Историческите корени на френско-италианските противоречия, отбелязването на 40-тата годишнина на Ислямската революция в Иран, последното развитие на ситуацията около Брекзит и свързаният с него стремеж на шотландците към независимост . \r\n*** Защо французите мразят италианците, коментира във водеща статия британският вестник  The Times . \r\nКогато Бенито Мусолини обяви война на Франция през 1940 г., малко след като германците окупираха Париж, заминаващият френски посланик Андре Франсоа-Понсе обвини Италия в \"удар в гърба\". \r\nНастоящият посланик  в Рим, Кристиан Масе, дипломатично запази мислите си за  себе си, когато миналата седмица излетя у дома - първият френски посланик, който бе изтеглен от Италия за почти 80 години. \r\nШумният разрив между държавите-основателки на ЕС беше провокиран от дръзко пътуване до Франция на Луиджи ди Майо, заместник министър-председател, за да се срещне с протестиращите „жълти жилетки“, които се опитват да свалят президента Еманюел Макрон. Корените на спора обаче са в редуващите се любов и омраза, които се простират от векове до дори хилядолетия. \r\nЗащо съседите, които на външен вид имат толкова много общи неща - любовта към добрата храна, усещането за мода, радостта от живота - толкова се вбесяват един от друг? \r\nФранция и Италия са като „две братовчедки, всяка от които смята, че е по-хубава“, каза Франко Вентурини, писател в Италия за Corriere della Sera, който се е образовал във Франция и е кавалер на Почетния легион . \r\nПогледнато от италианската страна, тяхната история е един от многобройните повторения на по-мощния, арогантен и обикновено по-добре организиран съсед на север. \r\nДори и славните дни на Рим - единственият път, когато италианците са на върха - сега се подиграват с приключенията на Астерикс, сръчният гал, който громеше нашествениците от юг. \r\nВ продължение на векове френската корона се намесва в делата на много от самоуправляващите се градове в Италия, дори задържа и дресира за известно време папите в Авиньон . \r\nНай-прочутият италиански внос във Франция е Наполеон Бонапарт, който идва от семейство на тоскански благородници и е роден в Корсика, чието управление преминава от Генуа във Франция. \r\nОтговорът му, по отношение на неговото изкачване към властта, е да води военни кампании през съвременната Италия, като разграбва ценни творби и ги занася в Париж. Той взе папата за затворник - и направи това като император.  \r\nИталия най-накрая се превърна в единна държава през 1871 г. и се бореше да настигне ближния си, но резултатът е провален фашизъм и поражение във Втората световна война. Следвоенна Италия беше стилна, но Франция имаше и стил, и власт, и неприкрито презрение към съседа си, докато изграждаше ос с Германия, която да доминира в Европа. \r\nТази омраза не е изчезнала и в наши дни. Франция аплодира, когато на финала на Световното първенство през 2006 г. Зинедин Зидан удари италианския полузащитник Марко Матераци заради споменаване на сестра му. Но това се обърка, когато президентът Никола Саркози опита собствената  форма на френско-италианско помирение, като се ожени за Карла Бруни, модел и певицата, родена в Италия. Тя поне пееше на френски. \r\nПо-сериозно, Северна Африка, смятана от двете страни за задния им двор, е причина за сериозно недоволство. Италианците остават недоволни от французите заради въздушната кампания през 2011 г., която свали  Муамар Кадафи в Либия, унищожавайки влиянието на Рим и създавайки хаос, който отприщи вълна от бежанци, насочени към италианските брегове. \r\nПристигането на Емануел Макрон като президент през 2017 г. изглежда обещаваше подобрение в отношенията. През януари миналата година той подписа двустранен договор за приятелство. Въпреки това той каза, че се надява, че италианците ще направят „проевропейски избор“ на изборите, които щяха да се проведат два месеца по-късно. Вместо това резултатът е коалиция от радикалното движение \"Пет звезди\" на Ди Майо с десните популисти на Лигата, чийто лидер Маттео Салвини, заместник министър-председател, е  остър критик на Макрон, особено по отношение на имиграцията. \r\nНепосредствената причина за изблика на миналата седмица бе посещението на Ди Майо в провинциална Франция, за да се срещне с членовете на движението на „жълтите жилетки“. „Вятърът на промяната е прекосил Алпите“, пише Ди Майо, споделяйки надежди за съюз с протестното движение, което планира да издигне кандидатите на изборите за Европейски парламент през май. \r\nЗа Макрон, който през последните месеци се е опитал да се издигне над серия от негативни коментари от Рим, подобно вмешателство във вътрешните работи на страната му се оказа последната капка. „Да имаш разногласия е едно; да развалиш отношенията с предизборна цел е друго ”, гръмна френското външно министерство. \r\nНито една от страните няма стимул да се оттегли преди изборите за Европейски парламент. Като се сблъсква с италианците, Макрон всъщност поема твърда линия срещу популистката си съперничка у дома – „Националното обединение“ на Марин Льо Пен (бивш Национален фронт), което се съревновава с партията му за евроизборите. \r\nВъпреки близките отношения на Макрон с Ангела Меркел, германският канцлер, тя и други лидери на ЕС бяха достатъчно мъдри, за да останат настрана, въпреки че италианците далеч не са единствената нация, която е била раздразнена от френската арогантност. \r\nМеркел обаче сама си имаше основание да гледа укорително на Макрон миналата седмица, който искаше да наложи ограничения на газопровода „Северен поток-2“ от Русия, който е важен за Германия, но се възприема като стратегическа заплаха от някои държави от ЕС и Америка. Това бе знак, че Макрон мери мускулите си с повече от един съсед. \r\n*** Стотици хиляди иранци, включително войници, студенти, духовници и жени,  държащи малки деца, шестваха в  столицата при леден дъжд в понеделник, за да отбележат 40-годишнината от Ислямската революция в Иран, пише британският вестник  The Guardian . \r\nПрезидентът на Иран заяви, че \"вражеските\" заговори срещу страната ще се провалят и нарече президента Доналд Тръмп \"идиот\" пред огромното множество. \r\nДържавната телевизия показа, че в студено дъждовно време иранците носят ирански флагове, викайки „Смърт на Израел, смърт на Америка” - запазена марка на революцията - както и горенето на  американски знамена. Много от тях носеха портрети на аятолах Рухола Хомейни, шиитски духовник, който свали шаха в ислямско въстание, което все още тормози Запада. \r\nThe Times съобщи, че празнуващите са скандирали също  \"Смърт на Тереза Мей\". \r\n„Присъствието на хора днес по улиците в целия Ислямски Иран ... означава, че врагът никога няма да постигне злите си цели“, заяви президентът Хасан Роухани, заклеймявайки заговора на Вашингтон. \r\nПредварително подготвена резолюция бе прочетена преди речта на Роухани, която провъзгласи „безспорно подчинение на върховния лидер аятолах Али Хаменей“ и нарече Тръмп „идиот“. \r\nВ кратка публикация в социалната мрежа „Туитър“ в отговор на думите на Роухани,  която той също написа и на фарси, Тръмп заяви, че революцията е пълен провал. \r\n„40 години корупция. 40 години репресии. 40 години терор. Режимът в Иран е произвел само 40 години провал. Многострадалният ирански народ заслужава много по-светло бъдеще ”, пише той и на английски, и на фарси. \r\nУлиците, водещи към площада в Техеран, бяха пълни с хора, а високоговорителите разпространяваха революционни химни и лозунги. Реплики на ирански крилати и балистични ракети в натурален размер бяха видяни сред празнуващите, след като САЩ миналата година възстановиха санкциите след оттеглянето от споразумение за ядрената програма на Техеран. \r\nРоухани критикува призивите на САЩ и Европа за ново споразумение за ограничаване на ракетната програма на Иран. \r\n„Ние не искаме и няма да искаме разрешение от никого за увеличаване на нашата отбранителна сила и за изграждане на всякакви… ракети“, каза той на множеството. \r\n*** Лейбъристите призова депутатите да гласуват за митнически съюз с ЕС, предупреждавайки, че Тереза Мей трябва да е склонна да промени червените си линии, ако иска ратифицирането на споразумението, пише британският вестник  The Independent \r\nПремиерът също бе подложен на натиск от Брюксел в понеделник, а главният преговарящ Мишел Барние каза, че блокът очаква Великобритания да действа и че няма да има движение, докато червените линии не се променят. \r\n„Очакваме яснота и движение от Обединеното кралство“, заяви Барние пред репортери, от  Люксембург. \r\n„Лейбъристката партия има някои притеснения относно предпазния механизъм, но ние напълно приемаме, че е неизбежно да има предпазен механизъм. На този етап от динамиката на процеса прозорецът по член 50 вече почти се затваря, така че се нуждаем от препазен механизъм“ \r\n„Критичният въпрос е: дали тя, в своя отговор, показва желание да се откаже от червените си линии или не? И това трябва да бъде тествано по-рано, отколкото по-късно. \" \r\n*** Първият министър на Шотландия Никола Стърджън заяви, че Шотландия ще бъде независима след пет години, пише шотландският всекидневник  The Scotsman .  \r\nНикола Стърджън потвърди намерението си да свика нов референдум за независимостта на Шотландия, след като бъдат изработени окончателните подробности за Брекзит. Първият министър се яви в американско токшоу през уикенда, за да обяви, че мнозинството от шотландците ще гласуват положително  в евентуален нов референдум за шотландска независимост през следващите пет години. \r\nПървият министър каза, че е уверена, че повече шотландци ще подкрепят независимостта, ако се проведе нов референдум  , след като реалността на Брекзит стана очевидна. \"Ние сме в тази позиция, защото не сме независими\", каза тя. „Този демократичен дефицит, при който Шотландия е част от Великобритания, несъмнено кара много хора да погледнат отново на въпроса за Шотландия като независима държава. „Мисля, че ще има нов референдум за независимост. И когато това се случи, мисля, че Шотландия този път ще гласува за да стане независима. Това ще бъде начин да защитим нашето място в Европа и да се уверим, че решенията, които оказват влияние върху посоката на нашата страна, се вземат в Шотландия, а не в Лондон. - Времето за това все още предстои да бъде определено - очевидно има много загриженост за процеса на Брекзит.  Като първи министър, казах, че ще изложа мнението си за момента на провеждането на друг референдум за независимост през следващите няколко седмици, след като видим как ще протече напускането на ЕС. \"", "date": "2019.02.12", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/02/12/2622395/pregled-na-mezhdunarodnite-novini-do-6-chasa-agentsiya-fokus.html", "text": "Опозицията в Албания планира масови протести, които започват на 16 февруари, ще продължат до свалянето на правителството на Еди Рама и формирането на преходно правителство, съобщава македонската редакция на радио „Свободна Европа“ \r\nОт името на обединената албанска опозиция пред тиранската телевизия Ора Нюз, говори Дашамир Шехи, лидер на Партията „Движение за национално развитие“, добавяйки, че протестите ще бъдат още едно предизвикателство за опозицията да измери своята сила и съпротива. \r\n„Имаме един план, План А, да отстраним Еди Рама. Ще протестираме, докато той подаде оставка, ще покажем дали сме достатъчно силни, за да свършим тази работа или не ”, каза Шехи. \r\n*** Вербалната нота от Гърция към Македония, която ще информира, че е ратифициран протоколът за членство на Северна Македония в НАТО все още не е пристигнала, съобщава македонският телевизионен канал  “21 TB“ . \r\nМинистерството на външните работи съобщи, че са очаквали тя да пристигне следобед, но все още не е  пристигнала, потвърдиха от министерството, въпреки че някои медии съобщиха, че нотата е получена. \r\nСлед пристигането на нотата тя трябва да бъде публикувана в Държавен вестник, след което ще започне прилагането на новото име - Република Северна Македония. \r\nДнес правителството премахна буквите \"Република Македония\" и се очаква да бъде поставен нов надпис, който ще бъде с новото име на македонски и албански, съгласно закона за езиците. \r\nКакто беше потвърдено за телевизионния канал, новите табели са пристигнали на граничните пунктове, но се очаква обявяването на новото име в Държавен вестник. \r\n*** Косовският премиер Рамуш Харадинай заяви, че митата от 100% върху вноса на стоки от Сърбия и Босна и Херцеговина остават в сила, пише македонското електронно издание  “МКД“ . \r\nГоворейки за днешната среща с президента на Косово Хашим Тачи и председателя на парламента на Косово Кадри Весели, той каза, че темата на разговорите е била платформата за диалога с Белград, предадоха косовските медии. \r\n\"Днес беше договорено, че ще представим платформата за обсъждане  в парламента,\" каза Харадинай. \r\nПомолен да коментира отмяната на посещението на американския генерал Тимоти Ор в Прищина, той каза, че не е информиран за причината и че не е получил официално потвърждение за отмяната на посещението. \r\n*** Полското външно министерство реши да изгони норвежкия консул от републиката в отговор на действията на норвежките власти, които обявиха полския консул в тази страна Славомир Ковалски за персона нон грата. Това съобщи полското външно министерство в понеделник, цитирано от  TACC . \r\nМинистерството на външните работи на Норвегия в края на януари съобщи, че е решило да експулсира Ковалски, който е известен с активното съдействие на полските имигранти в споровете им за деца от полски семейства с норвежките органи по настойничество. Отделът за външна политика на страната счита, че дейността му не съответства на ролята на дипломат. \r\nВъпреки позицията на норвежкото външно министерство Полша реши да изтегли консула от поста му след края на мандата му през юни тази година. Варшава няма никакви оплаквания от работата на Ковалски. В понеделник стана известно, че той е обявен за персона нон грата в Норвегия. \r\n\"Това са неразумни действия. Единственото възможно решение в тази ситуация може да бъдат реципрочни действия, които ще бъдат приложени незабавно\", съобщи полското външно министерство, като подчерта, че съответната нота за експулсирането на норвежки дипломат от републиката вече е изпратена. \r\nСпоред неофициални данни, скандалът около консула на Полша в Норвегия избухна след като норвежката служба по попечителството взе четири деца от едно семейство от техните  родители полски граждани. Консулът се опитал да помогне на майката да се срещне с децата си, които бяха настанени в специален център. Длъжностните лица не са им осигурили такава възможност, заявявайки, че консулът се е държал агресивно и била повикана полиция. \r\nДосега Ковалски е помогнал на 150 полски семейства в подобна ситуация. През 2016 г. полското външно министерство му присъди титлата \"Консул на годината\". \r\n*** Опозицията във Венецуела готви отварянето на нов пункт за набиране на хуманитарна помощ в Бразилия, предава  AFP . \r\nОпозицията във Венецуела съобщи в понеделник за създаване на нов център за събиране на крайно необходимата помощ. Хуан Гуайдо се подготвя да изпрати призив до военните, които блокират доставката на хуманитарната помощ в обхванатата от криза страна, организирайки нов масов уличен протест. \r\nПратениците на председателя на Народното събрание Гуайдо се срещнаха с бразилски представители в столицата Бразилия и обявиха плановете си за създаване на втори център за съхранение на помощ в щата Рорайма на югоизточната граница на Венецуела. \r\nПосланикът на Гуаидо в Бразилия Мария Тереза Беландрия заяви, че е получила уверения от бразилския външен министър Ернесто Араужо за новия център за помощ. \r\nЛидерът на опозицията Хуан Гуайдо, който сега е признат от 50 страни като временен президент на Венецуела, ще проведе митинг във вторник, като по този начин се надява да засили натиска върху Николас Мадуро и да принуди военните да позволят доставките на помощта. \r\nСпоред Гуайдо се рискува живота на 300 хиляди души, ако доставките, дарени от Съединените щати и други страни , складирани на границата на Венецуела с Колумбия, не бъдат внесени скоро. \r\n\"Ние се мобилизираме в цялата страна, за да гарантираме, че хуманитарната помощ ще влезе, за да можем да се справим с тази криза\", каза Гуайдо. \r\nТой каза, че блокирането на помощта представлява \"престъпление срещу човечеството\", но висшите военни продължават да подкрепят Мадуро, пише агенцията. \r\n***  Японското правителство възнамерява да сключи мирен договор с Русия въз основа на решаването на въпроса за собствеността на Южните Курилски острови  и начертаването на граничната линия между двете страни. Това съобщи във вторник японският премиер Шиндзо Абе по време на дебат в долната камара на парламента, предава  TACC \r\n\"Предметът на преговорите са всичките четири северни острова (както Япония нарича южната част на Курилите - ТАСС),\" каза той. \"Няма промени в тази позиция.\" \r\nТака премиерът отговори на подозренията, изразени от представителя на опозиционната Kонституционна демократична партия Кацуя Окада, че Токио говори само за прехвърлянето на остров Шикотан и на малки необитаеми острови, съседни на него, които се считат за един остров в Токио. Те, както припомни депутатът от опозицията, представляват едва 7% от площта на \"северните територии\", в която японското правителство включва и по-големите Южни Курилски острови Кунашир и Итуруп. \r\nПо време на дебатите друг представител на Конституционната демократическа партия поиска също Шиндзо Абе да потвърди, че мирен договор с Русия ще бъде подписан само след ясно определяне на границите и няма да го предшества. \r\n\"Възнамеряваме да сключим мирен договор въз основа на определението за гранична линия\", увери премиерът в отговор. \r\nАбе обаче отказа да изключи, че мирен договор с Русия ще бъде подписан само въз основа на прехвърлянето към Япония на  по-малка част от Южните Курили - остров Шикотан и прилежащата верига от малки необитаеми островчета. Той не даде такива гаранции в отговор на въпроси на опозиционния депутат. \"Бих искал да се въздържа от коментар по тази тема\", повтори няколко пъти премиерът. \r\nТой заяви, че не може да разкрие конкретното съдържание на продължаващите преговори с Русия за мирен договор. \"В противен случай няма да мога да разчитам на откровеността на партньорите в преговорите, включително когато те се провеждат на четири очи\", каза Абе. \r\n*** Сирийската държавна телевизия съобщи за унищожаването на болница в граничната провинция Кунейтра от израелски танкове и нападения срещу други обекти, предава  РИА Новости  . \r\n\"Целта на нападението е била болницата в Кунейтра, която е била унищожена от няколко танкови снаряда, а обсерваторията в Джубат ал-Хашаб също е била атакувана\", съобщава телевизионният канал Ikhbariya.Според канала, районът на Тел ал-Дариа също бил обстрелян. \r\nГубернаторът на Кунейтра Хама Дбаят заяви пред РИА Новости, че израелските танкове са изстреляли пет снаряда към Кунейтра, всички те са паднали в гората Джубат ал-Хашаб. \r\n*** Протестиращите гръцки фермери настояват за среща с вицепремиера Янис Драгасакис, пише електронното издание на гръцкия вестник  Kathimerini .  \r\nМинистерството на развитието на селското стопанство съобщи в понеделник вечерта, че поддържа отворени линии за комуникация с профсъюзите, представляващи фермерите в Никeя, централна Гърция, които се срещнаха, за да обсъдят дали да засилят протестните си действия. \r\nПрез последните две седмици земеделските производители са организирали 23 блокади на различни места в  Гърция, изисквайки данъчни облекчения и по-ниски производствени разходи. \r\nСлед среща в неделя синдикалистите бяха отправили призив за диалог към правителството, заявявайки, че очакват отговор до 19:00. в понеделник. \r\nВъпреки това, членовете на националния протестен щаб заявиха в понеделник, че са в контакт с министъра на земеделието Ставрос Араховитис и очакват той да ги информира кои членове на правителството ще участват в срещата, която са поискали. \r\nЗемеделските производители отхвърлиха среща, която ще включва само ръководството на Министерството на земеделието и развитието, настоявайки за участие на други министри, включително вицепремиера Янис Драгасакис.", "date": "2019.02.12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/02/12/2622394/", "text": "Протестиращите гръцки фермери настояват за среща с вицепремиера Янис Драгасакис, пише електронното издание на гръцкия вестник  Kathimerini .  \r\nМинистерството  на селското стопанство и развитието съобщи в понеделник вечерта, че поддържа отворени линии за комуникация с профсъюзите, представляващи фермерите в Никeя, централна Гърция, които се срещнаха, за да обсъдят дали да засилят протестните си действия. \r\nПрез последните две седмици земеделските производители са организирали 23 блокади на различни места в  Гърция, изисквайки данъчни облекчения и по-ниски производствени разходи. \r\nСлед среща в неделя синдикалистите бяха отправили призив за диалог към правителството, заявявайки, че очакват отговор до 19:00. в понеделник. \r\nВъпреки това, членовете на националния протестен щаб заявиха в понеделник, че са в контакт с министъра на земеделието Ставрос Араховитис и очакват той да ги информира кои членове на правителството ще участват в срещата, която са поискали. \r\nЗемеделските производители отхвърлиха среща, която ще включва само ръководството на Министерството на земеделието и развитието, настоявайки за участие на други министри, включително вицепремиера Янис Драгасакис.  Юлиян Марков", "date": "2019.02.12", "title": "Kathimerini: Протестиращите гръцки фермери настояват за среща с вицепремиера Янис Драгасакис"}
{"url": "http://www.focus-news.net/news/2019/02/12/2622396/vratsa-blagotvoritelna-izlozhba-bazar-se-organizira-v-grada.html", "text": "Народно Читалище \"Огнище-1930\" - с.Челопек , Кметство Челопек, Църковно настоятелство при храм „Св. Димитър“ организират благотворителната изложба-базар „Искри от огнището“ с автентични изделия за дома и семейството, изработени от майстори - жители на красивото планинско село, предаде репортер на  Агенция \"Фокус\" . Каузата на изложбата-базар е свързана с набиране на средства за издаване на книгата Челопек - природният олтар,  от Цветана Евгениева.  Изложбата ще бъде открита в 12.00 часа във фоайето на Етнографския музей“ на комплекс „Св. Софроний Врачански“.  \r\nНикола ПЕТКОВ", "date": "2019.02.12", "title": "Враца: Благотворителна изложба-базар се организира в града"}
{"url": "http://www.focus-news.net/news/2019/02/12/2622397/varna-negovo-visokopreosveshtenstvo-varnenskiya-i-velikopreslavski-mitropolit-yoan-shte-chestva-svoya-50-godishen-yubiley-na-13-fevruari.html", "text": "На 13 февруари Негово Високопреосвещенство Варненския и Великопреславски митрополит Йоан ще чества своя 50- годишен юбилей, предаде репортер на  Агенция \"Фокус\" . По този повод в морската ни столица Варна ще пристигне на посещение Св. Синод на Българската православна църква, начело с неговия председател - Негово светейшество Българският патриарх и Софийски митрополит Неофит. Патриархът и синоделните архиереи, както и представители на други поместни православни църкви ще отбележат с тържествени богослужения още един юбилей - 1150 г. от Успението на св. Кирил Славянобългарски, който се навършва на 14 февруари тази година.  \r\nСпоред програмата на честванията :  \r\nНа 13 февруари, сряда,  от 9. 30 ч. в катедралния храм „Успение на Пресвета  Богородица“ , град Варна,  ще се отслужи съборна св. Литургия, оглавена от Негово високопреосвещенство Варненски и Великопреславски митрополит Йоан.  В св. Литургия участие ще вземе Негово Светейшество Българският Патриарх и Софийски Митрополит Неофит. С митрополит Йоан ще съслужат  митрополити – членове на Светия Синод на Българската православна църква и гости от други поместни православни църкви.  \r\nНа 14 февруари, четвъртък, когато се честват 1150 г. от Успението на св. Кирил Славянобългарски, бележитата годишнина ще бъде отбелязана отново със св. Литургия в катедралния храм „Успение Богородично“. Веднага след това, от 10:30 ч. ще бъде отслужен тържествен благодарствен молебен, оглавен от Негово Светейшество Българският Патриарх и Софийски Митрополит Неофит, в съслужение с митрополити – членове на Светия Синод на Българската православна църква и гости от други поместни православни църкви.  Tой е роден на 13 февруари 1969 г. в гр. Ямбол. Завършва средно образование в родния си град - музикална паралелка на ПГ „Васил Левски\" с флейта. В периода 1987-1989 г. отбива военната си служба. От 1991 до 1993 г. учи в Софийската духовна семинария „Св. Йоан Рилски\". През 1998 г. завършва Богословския факултет на Софийския университет „Св. Климент Охридски\". \r\nНа 1 юли 1998 г. постъпва като послушник в Кокалянския манастир „Св. архангел Михаил\", Софийска епархия. Духовен старец му е  игумена на манастира блаженопочиналия и приснопаметен архимандрит Назарий. Там е постриган за монах на 6 ноември 1998 г. от Макариополския епископ Гавриил (тогава викарий на Софийския митрополит, а сега Ловчански митрополит), под мантия го води духовният му старец. \r\nНа 24 април 1999 г. е ръкоположен в йеродяконски чин от Макариополския епископ Гавриил в манастира „Св. Петка\" в с. Клисура, община Банкя, София. На 26 април 1999 г. е ръкоположен в йеромонашески чин в столичния катедрален храм „Св. Неделя\" отново от Макариополския епископ Гавриил. \r\nОт октомври 1999  г. е на специализация в Московската духовна академия „Св. Сергий Радонежки\", където защитава докторска дисертация. През 2001 г. се завръща в България и продължава да изпълнява послушанието си в Кокалянския манастир. \r\nНа 1 април 2002 г. е назначен за протосингел на Софийска епархия. На 28 април 2002 г. блаженопочиналият и приснопаметен Светейши Български патриарх и Софийски митрополит Максим го въздига в архимандритско достойнство в столичния храм „Св. Седмочисленици\". \r\nПо времето на църковния разкол винаги е отстоявал позициите на каноничния Св. Синод на Българската православна църква. Големи са заслугите му като протосингел на Софийска епархия за преодоляването на това печално събитие в църковната ни история.  \r\nНа 18 март 2007 г. в патриаршеската катедрала „Св. Александър Невски\" е хиротонисан с титлата \"Знеполски епископ\". От 2007 до 2013 г. е викарен епископ на Софийския митрополит. \r\nЗа Варненски и Великопреславски митрополит е избран от членовете на Св. Синод в пълен състав на 22 декември 2013 г. На следващия ден, 23 декември, в катедралния храм-паметник \"Успение Богородично\", Варна, той е тържествено въдворен на митрополитския престол на Варненска и Великопреславска епархия. На многая лета ! \r\nНикола ПЕТКОВ", "date": "2019.02.12", "title": "Варна: Негово Високопреосвещенство Варненския и Великопреславски митрополит Йоан ще чества своя 50- годишен юбилей на 13 февруари"}
{"url": "http://www.focus-news.net/news/2019/02/12/2622387/the-independent-leybaristite-prizovaha-tereza-mey-da-promeni-chervenite-si-linii-za-brekzit.html", "text": "Лейбъристите призова депутатите да гласуват за митнически съюз с ЕС, предупреждавайки, че Тереза Мей трябва да е склонна да промени червените си линии, ако иска ратифицирането на споразумението, пише британският вестник  The Independent \r\nПремиерът също бе подложен на натиск от Брюксел в понеделник, а главният преговарящ Мишел Барние каза, че блокът очаква Великобритания да действа и че няма да има движение, докато червените линии не се променят. \r\n„Очакваме яснота и движение от Обединеното кралство“, заяви Барние пред репортери, от  Люксембург. \r\n„Лейбъристката партия има някои притеснения относно предпазния механизъм, но ние напълно приемаме, че е неизбежно да има предпазен механизъм. На този етап от динамиката на процеса прозорецът по член 50 вече почти се затваря, така че се нуждаем от препазен механизъм“ \r\n„Критичният въпрос е: дали тя, в своя отговор, показва желание да се откаже от червените си линии или не? И това трябва да бъде тествано по-рано, отколкото по-късно. \"  Юлиян Марков", "date": "2019.02.12", "title": "The Independent:  Лейбъристите призоваха Тереза Мей да промени „червените си линии“ за Брекзит"}
{"url": "http://www.focus-news.net/news/2019/02/12/2622393/ria-novosti-izraelski-tankove-sa-obstrelvali-bolnitsa-v-granichnata-provintsiya-kuneytra-v-siriya.html", "text": "Сирийската държавна телевизия съобщи за унищожаването на болница в граничната провинция Кунейтра от израелски танкове и нападения срещу други обекти, предава  РИА Новости  . \r\n\"Целта на нападението е била болницата в Кунейтра, която е била унищожена от няколко танкови снаряда, а обсерваторията в Джубат ал-Хашаб също е била атакувана\", съобщава телевизионният канал Ikhbariya.Според канала, районът на Тел ал-Дариа също бил обстрелян. \r\nГубернаторът на Кунейтра Хама Дбаят заяви пред РИА Новости, че израелските танкове са изстреляли пет снаряда към Кунейтра, всички те са паднали в гората Джубат ал-Хашаб.  Юлиян Марков", "date": "2019.02.12", "title": "РИА Новости: Израелски танкове са обстрелвали болница в граничната провинция Кунейтра в Сирия"}
{"url": "http://www.focus-news.net/news/2019/02/12/2622388/nikola-stardzhan-shotlandiya-shte-bade-nezavisima-sled-pet-godini.html", "text": "Първият министър на Шотландия Никола Стърджън заяви, че Шотландия ще бъде независима след пет години, пише шотландският всекидневник  The Scotsman .  \r\nНикола Стърджън потвърди намерението си да свика нов референдум за независимостта на Шотландия, след като бъдат изработени окончателните подробности за Брекзит. Първият министър се яви в американско токшоу през уикенда, за да обяви, че мнозинството от шотландците ще гласуват положително  в евентуален нов референдум за шотландска независимост през следващите пет години. \r\nПървият министър каза, че е уверена, че повече шотландци ще подкрепят независимостта, ако се проведе нов референдум  , след като реалността на Брекзит стана очевидна. \"Ние сме в тази позиция, защото не сме независими\", каза тя. „Този демократичен дефицит, при който Шотландия е част от Великобритания, несъмнено кара много хора да погледнат отново на въпроса за Шотландия като независима държава. „Мисля, че ще има нов референдум за независимост. И когато това се случи, мисля, че Шотландия този път ще гласува за да стане независима. Това ще бъде начин да защитим нашето място в Европа и да се уверим, че решенията, които оказват влияние върху посоката на нашата страна, се вземат в Шотландия, а не в Лондон. - Времето за това все още предстои да бъде определено - очевидно има много загриженост за процеса на Брекзит.  Като първи министър, казах, че ще изложа мнението си за момента на провеждането на друг референдум за независимост през следващите няколко седмици, след като видим как ще протече напускането на ЕС. \"  Юлиян Марков", "date": "2019.02.12", "title": "Никола Стърджън: Шотландия ще бъде независима след пет години"}
{"url": "http://www.focus-news.net/news/2019/02/12/2622401/gd-granichna-politsiya-intenziven-e-trafikat-na-kontrolno-propuskatelen-punkt-dunav-most-vidin-na-izhod-ot-stranata.html", "text": "Интензивен е трафикът на контролно пропускателен пункт \"Дунав Мост-Видин\" на изход от страната. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове към 06:00 часа.  На границата със Сърбия, Македония, Гърция, Турция и Румъния, трафикът е нормален на всички гранични контролно-пропускателни пунктове.", "date": "2019.02.12", "title": "ГД „Гранична полиция“: Интензивен е трафикът на контролно пропускателен пункт \"Дунав Мост-Видин\" на изход от страната"}
{"url": "http://www.focus-news.net/news/2019/02/12/2622402/tass-ungariya-obyavi-za-prodazhba-19-samoleta-mig-29-svaleni-ot-vaorazhenie.html", "text": "Унгария обяви за продажба 19 самолета МиГ-29, свалени от въоръжение, предава  TACC . \r\nЦялата  партида включва частично разглобени или негодни 19 самолета МиГ-29, 20 двигателя и около 300 други артикула, включително въоръжение за самолетите. Първоначалната цена на партидата е 2,6 милиарда форинта (10 милиона долара). \r\nПреди търга унгарските власти трябва да получат разрешение от руската страна. \r\nАгенция Janes през ноември 2017 г. съобщи, че в Будапеща е започнала аукционната продажба на 23 самолета Миг-29. Тогава началната цена е възлизала на 4,8 милиарда унгарски форинта (18 милиона долара). Също така са продадени  на търг 20 двигателя от тези самолети, ракети и повече от 1 200 резервни части. \r\nСамолетите, предмет на търга са летели  за последен път  през 2010 година. Някои от тях са стояли на открито на военното летище на град Кечкемет в продължение на много години. \r\nРусия достави на Унгария през 1993 г. 28 самолета МиГ-29, за да изплати част от дълга на СССР. Десет години по-късно Унгария реши да се откаже от използването на съветски самолети, като ги замени с шведски изтребители  JAS-39 Gripen.  Юлиян Марков", "date": "2019.02.12", "title": "ТАСС: Унгария обяви за продажба 19 самолета МиГ-29, свалени от въоръжение"}
{"url": "http://www.focus-news.net/news/2019/02/12/2622399/the-hill-republikantsite-i-demokratite-v-kongresa-se-sporazumyaha-da-izbegnat-novo-spirane-na-deynostta-na-pravitelstvoto.html", "text": "Републиканците и демократите в Конгреса на САЩ постигнаха принципно споразумение по въпросите на сигурността по границите, за да се избегне ново спиране на федералното правителство на 15 февруари. Това съобщи в понеделник републиканският сенатор от щата Алабама, председател на комисията по бюджетни кредити на горната камара на конгреса Ричард Шелби, цитирана от електронното издание на американския вестник  The Hill . \r\n\"Имахме удачна  вечер. Стигнахме до базово споразумение\", заяви сенаторът. Законодателите не разкриха подробностите на споразуменицето, уточнявайки, че текстът на законопроекта може да бъде публикуван в сряда. \r\nНа 25 януари Белият дом и Конгресът се съгласиха за краткосрочно възобновяване на финансирането за американското правителство, като по този начин прекратиха “затварянето”, което продължи 35 дни. Това споразумение обаче важи само до 15 февруари, когато тряба да се постигне взаимоприемливо решение за граничната сигурност. \r\nВъпреки това изданието припомня, че Доналд Тръмп настоява за изграждане на гранична стена и дори заплашва да въведе национално извънредно положение, за да осигури финансиране на стената по границата с Мексико, което демократите категорично отказват да му осигурят.  Юлиян Марков", "date": "2019.02.12", "title": "The Hill: Републиканците и демократите в Конгреса се споразумяха да избегнат ново спиране на дейността на правителството"}
{"url": "http://www.focus-news.net/news/2019/02/12/2622403/predstoyashti-mezhdunarodni-sabitiya-za-12-fevruari-agentsiya-fokus.html", "text": "*** Започва делото на 12-те каталунски лидери, обвинени в държавна измяна заради референдума за независимост. Планирани са протести в Барселона \r\n*** Финансовите министри на страните-членки на ЕС ще се срещнат, за да обсъдят отнемането на правото на вето на държавите по въпросите на данъчната политика \r\n*** Среща между външните министри на Русия и Финландия Сергей Лавров и Тимо Сойни \r\n*** Министърът на икономиката на Германия Петер Алтмайер ще се срещне със заместник-министъра на енергетиката на САЩ Дан Бруилет, за да обсъдят диверсификацията на газовите доставки в Европа \r\n*** Генералният секретар на НАТО ще даде пресконференция преди срещата на министрите на отбраната на страните от Алианса \r\n*** Среща между руския външен министър Сергей Лавров и представители на палестински организации \r\n*** Британският премиер ще докладва за Брекзит пред парламента \r\n*** Премиерът на Италия Джузепе Конте ще говори на пленарно заседание на Европейския парламент \r\n*** Президентът на САЩ Доналд Тръмп ще произнесе реч на митинг край границата с Мексико \r\n*** Хуан Гуайдо ще призове за нови протести срещу президента на Венецуела Николас Мадуро \r\n***", "date": "2019.02.12", "title": "Предстоящи международни събития за 12 февруари ( Агенция „Фокус“ )"}
{"url": "http://www.focus-news.net/news/2019/02/12/2622404/predstoyashti-sabitiya-v-stranata-za-12-fevruari-agentsiya-fokus.html", "text": "***   \r\nОт 13.00 часа на тържествена церемония министърът на вътрешните работи Младен Маринов и кметът на Община Кюстендил Петър Паунов ще открият реновираната административна сграда на ОДМВР – Кюстендил. \r\n***   \r\nОт 9.30 часа 4 състав на Специализирания наказателен съд ще гледа делото срещу Васил В., Велизар В., Иван Ал. и др., обвинени в изнудване.  \r\n***   \r\nОт 9.30 часа в сградата на Висшия съдебен съвет, ул. „Eкзарх Йосиф“ № 12, Съдийската колегия на Висшия съдебен съвет ще проведе заседание.  \r\n***   \r\nОт 10.00 часа залата на 5-ти етаж в сградата на Висшето училище по застраховки и финанси (ВУЗФ) ще се проведе Кръгла маса на тема: „Обсъждане на борбата със загубите на храни в България“.  \r\n***   \r\nОт 10.00 часа в Националния пресклуб на БТА ще се проведе пресконференция на Сдружението на българските зъболекари на тема: „Кой трябва да спре унижението на пациентите и на зъболекарската професия?“. \r\n***   \r\nОт 10.00 часа 8 състав на Специализирания наказателен съд ще гледа делото срещу Ангел Д., Деян Сл., Динко Д. и др., обвинени в образуване и ръководене на организирана престъпна група.  \r\n***   \r\nОт 10.00 часа 16 състав на Специализирания наказателен съд ще гледа делото срещу Добромир М., Георги А., Петър Я. и др., обвинени в образуване и ръководене на организирана престъпна група.  \r\n***   \r\nОт 10.00 часа 13 състав на Специализирания наказателен съд ще гледа делото срещу Михаил Ст., обвинен в престъпления по чл.108 НК. \r\n***   \r\nОт 10.30 часа 18 състав на Специализирания наказателен съд ще гледа делото срещу Кирил Т., Иван А. и Виктор Б., обвинени в образуване и ръководене на организирана престъпна група.  \r\n***   \r\nОт 11.00 часа 14 състав на Специализирания наказателен съд ще гледа делото срещу Петър Д., Милко В. и др.,обвинени в образуване и ръководене на организирана престъпна група.  \r\n***   \r\nОт 11.00 часа 16 състав на Специализирания наказателен съд ще гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n***   \r\nОт 11.00 часа 10 състав на Специализирания наказателен съд ще гледа делото срещу Бенито И., Иван И., Емил И. и др., обвинени в образуване и ръководене на организирана престъпна група.  \r\n***   \r\nОт 11.00 часа в Cosmos coworking camp ще се състои ежегодното медийно събитие на Кофас. \r\n***   \r\nОт 11.00 часа в литературен клуб “Перото” ще се състои събитие на iHELP Bulgaria, посветено на инициативата “Пазители на сърца - мисия училища”. \r\n***   \r\nОт 11.00 часа в зала \"Европа\" в сградата на КНСБ (пл. „Македония\" №1) Управителният съвет на Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\".  \r\n***   \r\nОт 12.00 часа в централата на АБВ на улица „Врабча“ 23 ръководството на партията ще даде пресконференция.  \r\n***   \r\nОт 13.00 часа в хотел „Рамада”, зала „Рубин”, Националното сдружение на общините в България (НСОРБ) ще проведе своето 32-ро Общо събрание. От15.30 часа в същата зала ще се проведе форум на тема: „Европейски, национални и местни приоритети”.   \r\n***   \r\nОт 14.00 часа в концертна зала „Димитър Ненов“ на Националната музикална академия „Проф. Панчо Владигеров“ зам.-министър Деница Николова ще открие обновената учебна сграда на Академията.  \r\n***   \r\nОт 15.00 часа в постоянната приемна на БСП - София на ул. \"Леге\" 10, етаж 1, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци. \r\n***   \r\nОт 18.00 часа в Галерия Арте, ул. „Бузлуджа“ 31, ще бъде представена изложба на Божидар Бончев.  \r\n***   \r\nОт 18.00 часа в Галерия „Академия“, ул. „Шипка“ 1, ще бъде открита Изложби на дипломираните магистри от Национална художествена академия. \r\n***   \r\nОт 18.00 часа в Централен военен клуб – София, зала 1, ще се състои представянето на книгата \r\n„Спомени на летеца“  на Тодор Розев. \r\n***   \r\nОт 18.00 часа в къща музей „Петко и Пенчо Славейкови”  Националният литературен музей организира вечер, посветена на любовната поезия.  \r\n***   \r\nОт 18.30 часа в Литературния клуб на Столична библиотека на пл. „Славейков“ № 4 ще се състои премиерата на книгата „Христо Ботев: До моето първо либе”. \r\n***   \r\nОт 19.30 часа в ДНК ще бъде представен Пърформансът „Синхроничност“. \r\n***   \r\nОт 20.00 часа в столичния клуб City Stage Ratio представя: Професия боен пилот - майор Стоян Петков ще разказва за историята и практиката на бойното летене. \r\n***   \r\nОт 11.00 часа в двора на църквата „Въведение Богородично“ ще се състои ритуал по полагане на цветя пред паметника на майор Иван Орлински по повод 141 години от първото Освобождение на Горна Джумая от турско робство.  \r\n***   \r\nОт 18.00 часа в камерна опера ще се проведе концерт на тема „Вино, любов и музика“.   \r\n***   \r\nОт 19.00 часа в зала „Пейо Яворов“ ще бъде представено представлението „Аламинут на живо“ . \r\n***   \r\nОт 11.00 часа в аулата на УМБАЛ Бургас ще бъде представен проект \"Това не си го правил\". \r\n*** \r\nОт 11.30 часа пред сградата на Първа инвестиционна банка (ул. „Александровска” 58) ИК „За развитие на местната демокрация” дава старт на подписката за въвеждане на райони и избираеми районни кметове. (по покана на Живко Табаков). \r\n***   \r\nОт 18.00 часа в експоцентър „Флора“ ще се състои акустично изпълнение на група „Горещ пясък“. \r\n***   \r\nОт 19.00 часа в зала НХК Културна организация „Арт ателие” и Театър „Българска армия“ представят в Бургас „Тайната вечеря на дякона Левски“. \r\n***   \r\nОт 10.00 часа в зала Одесос (ет.2) в сградата на Археологическия музей – Варна по повод Деня на археологията в България, Регионалният исторически музей – Варна организира пресконференция. \r\n***   \r\nОт 11.00 часа пред паметника на капитан І ранг Димитър Добрев – командир на отряда торпедоносци, извършили атаката срещу крайцера „Хамидие” през Балканската, до Военноморския музей ще се проведе военен ритуал и ще бъдат поднесени венци и цветя по случай 151 години от рождението на война.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на комисията „Наука и образование” към ОбС ще приема граждани. \r\nОтразява: по прес \r\n***   \r\nОт 14.30 часа във фоайето на РБ \"Пенчо Славейков\" (бул. \"Сливница\" 34) ще бъде представено новото переодично издание - вестник „НахОДКи”.  \r\n***  \r\nОт 18.00 часа в ХГ „Борис Денев“ ще се проведе откриване на изложба „Борис Денев – художникът-публицист“.  \r\n***  \r\nОт 18.00 часа в голяма зала на община Велико Търново ще се проведе благотворителен концерт „Надежда за Преслав“, организиран от студенти от ВТУ„Св. св. Кирил и Методий“, с подкрепата на община Велико Търново.  \r\n***  \r\nОт 19.00 часа в МДТ „Константин Кисимов“ ще бъде представен „Духът на поета“.  \r\n***  \r\nОт 19.00 в Клуб 7 ще се проведе представяне на книгата „Детайли“ с автор Ива Спиридонова. \r\n***   \r\nОт 10.00 часа в сградата на РЗОК - Видин на бул. „Панония” №2 Районната здравноосигурителна каса ще даде пресконференция на тема: „Годишен отчет за дейността на Районна здравноосигурителна каса - Видин за 2018-та година“. \r\n***   \r\nОт 17.00 часа в НЧ „Развитие - 1869“ ще бъде представена новата книга „Атланти и чудовища“ на Милена Върбанова. \r\n***   \r\nОт 19.00 часа в Камерната зала на ДКТ ще бъде представен „Симулатор за чифтосване“ от Джоузеф Скримшоу. \r\n***   \r\nОт 15.00 часа в Актовата зала на Националната Априловска гимназия ще се проведе безплатно обучение за младите хора, което да подкрепи тяхното академично и кариерно развитие. \r\n***   \r\nОт 15.00 часа ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България. \r\n***   \r\nОт 17.30 часа в Художествена галерия „Христо Градечлиев” в Каварна ще се проведе поетична вечер, посветена на Трифон Зарезан и Свети Валентин. \r\n***   \r\nОт 17.00 часа часа в зала „Васил Караиванов“ ще бъде представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\n***   \r\nОт 19.00 часа Младежкия дом ще отбележи \"Зарезан по тенорски\".  \r\n***   \r\nОт 10.00 часа в залата на община Момчилград, на ул. „26-ти декември № 12“, ще се проведе местен информационен ееминар на тема \"Достъп до здравеопазване\". \r\n***   \r\nОт 18.00 часа в пазарджишката галерия „Станислав Доспевски“ ще бъде представена Изложбата „С участие на синьото…“. \r\n***   \r\nОт 14.00 часа в заседателна зала „Струма” на Областна администрация – Перник ще се проведе заседание на Комисията по заетост към Областния съвет за развитие.  \r\n*** \r\nОт 09.00 часа в Зала 1 на Апелативен съд ще се гледа делото на 47- годишен подсъдим с инициали Д. В., който обжалва присъда от 4 години лишаване от свобода за опит за убийство на тъста му.  \r\n*** \r\nОт 09.30 часа в Зала 1 на Апелативен съд ще се гледа делото, образувано по протест на Окръжна прокуратура- Пазарджик и жалби на близки на пострадалия. Пазарджишкият окръжен съд е признал за невинен 21- годишния подсъдим с инициали П. Б., който е обвинен в причиняване на смърт по непредпазливост. Той е предизвикал смъртта на възрастен човек, който бил спрял на пътното платно на пътя Септември – Ветрен. Обвиненият е шофирал бавно, не е видял пресичащия човек и го е ударил с колата си.  \r\n*** \r\nОт 11.00 до 12.00 часа в СУ „Патриарх Евтимий“ ще се проведе мултимедийна презентация на тема „Паметници на Апостола по света”.     \r\n***   \r\nОт 17.30 часа в галерия \"Пловдив\", ул. \"Авксентий Велешки\" 20, ще бъде открита \"Графична изложба\" на Дружеството на пловдивските художници. \r\n***   \r\nОт 17.30 часа в залата на  Народно читалище „Поука“ с. Горица ще се проведе публично събития по проект “Създаване на центрове за социално включване на маргинализирани общности на територията на Община Поморие”. \r\n***   \r\nОт 09.00 часа председателят на ПГ на ГЕРБ и зам.-председател на партията Цветан Цветанов ще се срещне с общинските ръководства и кметовете на ГЕРБ в област Разград. Срещата ще бъде в офиса на ГЕРБ – Разград, на ул. Осъм 4, ет.1, зала 120 - Студентско общежитие. \r\n***   \r\nОт 11.00 часа пред сградата на отделението по Палиативни грижи на Комплексния онкологичен център в Русе в кв. „Родина“, ще бъдат дарени дрехите, които служители и приятели на онкодиспансера успяха да съберат в тазгодишната благотворителна кампания. \r\n***   \r\nОт 19.00 часа на сцената в зала „Сливен“ ще бъде представена театралната постановка „Всяка година по същото време“ с участието на Христо Шопов и Лилия Маравиля. \r\n***   \r\nОт 10.00 ч. в Районен съд – Смолян ще се гледа дела Против националното и расовото равенство. От 9.00 часа родолюбци от Смолян, ще изкажат гражданска си позиция по въпроса за проповядване на омраза между гражданите, събирайки се  пред сградата на съда. \r\n***   \r\nОт 8.30 часа в „Хилендарски метох“ ще се проведе Музейно-образователна програма „Заветите на Апостола“. \r\n***   \r\nОт 18.00 часа РБ „Захарий Княжески“ ще се състои представяне на книгата „Години любов” на Георги Тошев и прожекция на новия документален филм „Невена Коканова. Пътуване”. \r\n***   \r\nОт 12.00 часа в тренировъчния комплекс на ул. \"Христо Ботев\" ще бъде отслужен тържествен водосвет на обновената зала. Ще присъстват кметът д-р Дарин Димитров, заместник-председателят на партия ГЕРБ и председател на Комисията по вътрешна сигурност и обществен ред в 44-то Народно събрание Цветан Цветанов и др. \r\n***   \r\nОт 10.30 часа в зала „Марица“ на Областна администрация ще заседава Комисията по заетост към Областния съвет за развитие на област Хасково с председател областния управител Станислав Дечев. \r\n***   \r\nОт 17.30 часа в РБ „Ст. Чилингиров“ ще е проведе \"Енотека в Библиотека\".", "date": "2019.02.12", "title": "Предстоящи събития в страната за 12 февруари (Агенция „Фокус“)"}
{"url": "http://www.focus-news.net/news/2019/02/12/2622389/shindzo-abe-yaponiya-shte-podpishe-miren-dogovor-s-rusiya-na-osnovata-na-tsyalostno-reshenie-za-yuzhnite-kurilski-ostrovi.html", "text": "Японското правителство възнамерява да сключи мирен договор с Русия въз основа на решаването на въпроса за принадлежността на Южните Курилски острови  и начертаването на граничната линия между двете страни. Това съобщи във вторник японският премиер Шиндзо Абе по време на дебат в долната камара на парламента, предава  TACC \r\n\"Предметът на преговорите са всичките четири северни острова (както Япония нарича южната част на Курилите - ТАСС),\" каза той. \"Няма промени в тази позиция.\" \r\nТака премиерът отговори на подозренията, изразени от представителя на опозиционната Kонституционна демократична партия Кацуя Окада, че Токио говори само за прехвърлянето на остров Шикотан и на малки необитаеми острови, съседни на него, които се считат за един остров в Токио. Те, както припомни депутатът от опозицията, представляват едва 7% от площта на \"северните територии\", в която японското правителство включва и по-големите Южни Курилски острови Кунашир и Итуруп. \r\nПо време на дебатите друг представител на Конституционната демократическа партия поиска също Шиндзо Абе да потвърди, че мирен договор с Русия ще бъде подписан само след ясно определяне на границите и няма да го предшества. \r\n\"Възнамеряваме да сключим мирен договор въз основа на определението за гранична линия\", увери премиерът в отговор. \r\nАбе обаче отказа да изключи, че мирен договор с Русия ще бъде подписан само въз основа на прехвърлянето към Япония на  по-малка част от Южните Курили - остров Шикотан и прилежащата верига от малки необитаеми островчета. Той не даде такива гаранции в отговор на въпроси на опозиционния депутат. \"Бих искал да се въздържа от коментар по тази тема\", повтори няколко пъти премиерът. \r\nТой заяви, че не може да разкрие конкретното съдържание на продължаващите преговори с Русия за мирен договор. \"В противен случай няма да мога да разчитам на откровеността на партньорите в преговорите, включително когато те се провеждат на четири очи\", каза Абе.  Юлиян Марков", "date": "2019.02.12", "title": "Шиндзо Абе: Япония ще подпише мирен договор с Русия на основата на цялостно решение за Южните Курилски острови"}
{"url": "http://www.focus-news.net/news/2019/02/12/2622400/afp-donald-tramp-potvardi-za-postignato-sporazumenie-v-kongresa.html", "text": "Доналд Тръмп потвърди за постигнато споразумение в Конгреса, по време на митинг пред привърженици в граничния град Ел Пасо на границата с Мексико, предава  AFP .  \r\nПрезидентът Доналд Тръмп продължи експлозивния си политически кръстоносен поход за стена по  мексиканската граница на митинг в граничния град Ел Пасо в понеделник, докато преговарящите в Конгреса търсеха компромис, за да разрешат проблема, който парализира правителството. \r\nОт преговорния екип във Вашингтон заявиха, че имат принципно споразумение, което може да задоволи стремежа на Тръмп за увеличаване на сигурността на границите. \r\nТо ще осигури само  1,375 милиарда долара за изграждане на бариери, много по-малко, отколкото е поискал Тръмп. Но ако бъде приета, сделката ще сложи край на хаотичното противопоставяне, в което Тръмп да спре финансирането на правителството  този петък отново. \r\nНовината дойде точно когато Тръмп се е подготвял да се изкачи на сцената в Ел Пасо, като той е заявил, че все още няма достатъчно подробности \r\n\"Вероятно имаме добри новини, но кой знае\", е казал той. \r\nОбръщайки се към хиляди хора, мнозина носещи червените си шапки от кампанията му \"Да направим Америка велика отново!\", Тръмп каза: \"Нуждаем се от стената и тя трябва да бъде построена и ние искаме да я изградим бързо.\" \r\nСпоред Тръмп нелегалните имигранти представляват риск за националната сигурност на Съединените щати и могат да бъдат спрени само от значително разширяване на съществуващите бариери. \r\nТова е аргумент, който той подкрепя със предупреждения за „изнасилвачите и трафикантите на хора“, които са навлезли „далеч в сърцето на Америка“ - послание, което критиците описват като ксенофобско и основано на силно манипулирани данни. \r\nСенаторът Ричард Шелби, ключов преговарящ от републиканската партия  във Вашингтон, обяви за \"принципно споразумение\" за сигурността на границите. \r\nСпоред запознати, споразумението включва 1,375 милиарда долара за финансиране на гранични преградни съоръжения – далеч от 5.7 милиарда долара, за които настоява американския президент. \r\nДоговорената цифра ще финансира приблизително 55 мили (89 километра) бариери, които ще бъдат разположени в района на долината на река Рио Гранде в южната част на Тексас. Стотици мили от границата вече отдавна са оградени.  Юлиян Марков", "date": "2019.02.12", "title": "AFP: Доналд Тръмп потвърди за постигнато споразумение в Конгреса"}
{"url": "http://www.focus-news.net/news/2019/02/12/2622406/nimh-predi-obyad-valezhi-ot-dazhd-shte-ima-v-tsentralnite-i-iztochni-rayoni-na-stranata-maksimalnite-temperaturi-shte-sa-mezhdu-4-i-9.html", "text": "Днес ще бъде ветровито. Със умерен и силен северозападен вятър ще нахлува студен въздух. Това съобщи за  Агенция „Фокус”   дежурният синоптик Георги Цеков от   Националния институт по метеорология и хидрология (НИМХ) .  Преди обяд валежи от дъжд ще има все още на  места, главно в централните и източните райони на страната, в планините - от сняг. След обяд преваляванията в повечето райони ще спират, а привечер вятърът ще отслабва и в източните райони ще се ориентира от североизток. Максималните температури  ще са предимно между 4° и 9°. Атмосферното налягане ще се повишава -  сутринта все още ще е близко до средното, но по-късно през деня ще е по-високо от нормалното. Над Черноморието ще преобладава облачно време и главно преди обяд ще има валежи от дъжд. Ще е ветровито, с умерен до силен вятър от северозапад. Максималните температури ще са 7°-10°. Температурата на морската вода е 6°-7°. Вълнението на морето ще е 3-4 бала. Над планините ще преобладава облачно време и главно преди обяд ще има валежи от сняг. Ще духа силен и бурен северозападен вятър, по високите части - от запад-югозапад. Дневните температури ще се понижат чувствително в сравнение с изминалите топли дни и максималната на височина 1200 метра ще е около минус 1°, на 2000 метра - около минус 7°.", "date": "2019.02.12", "title": "НИМХ: Преди обяд валежи от дъжд ще има в централните и източни райони на страната, максималните температури ще са между 4° и 9°"}
{"url": "http://www.focus-news.net/news/2019/02/12/2622405/aktualna-patna-obstanovka.html", "text": "Информация за състоянието на републиканските пътища, предоставена от пресцентъра на  Агенция „Пътна инфраструктура“ .  Температурите са в интервала от – 4 ° до + 11°. Времето над страната е облачно. Вятър духа в областите Кюстендил, Ловеч, Монтана, Пловдив, Русе, Смолян и София. Дъжд вали в областите Благоевград, В. Търново, Кюстендил, Ловеч, Пазарджик, Плевен, Пловдив, Русе и Смолян. Сняг вали в областите Благоевград, Кюстендил, Ловеч, Монтана, Смолян, София и Ст.Загора. Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла до 50 м има в района на гр. Враца. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението по път I-8 Калотина - Драгоман от км 1+000 до км 14+000 се осъществява с повишено внимание поради измерване и сондиране. Срок до 12.02.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижение с повишено внимание на път I-9 от км 207+000 до км 212+000 в участъка Несебър-Ахелой се извършва асфалтиране в средната разделителна ивица. Затруднено движение в изпреварващите ленти. Участъка е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 13.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 13.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.12", "title": "Актуална пътна обстановка"}
{"url": "http://www.focus-news.net/news/2019/02/12/2622407/kathimerini-nad-dve-hilyadi-migranti-sa-pristignali-na-gratskite-ostrovi-prez-yanuari.html", "text": "Около 2075 мигранти и бежанци са пристигнали на гръцките острови през януари, според последните данни на гръцката брегова охрана, информира електронното издание на гръцкия вестник  Kathimerini . \r\nПрез същия месец двама трафиканти бяха арестувани и седем лодки са били конфискувани. \r\nБроят на новопристигналите мигранти през януари е по-малък от този през декември -  3183, но по-голям от януари 2018 година  - тогава са отчетени 1560. \r\nСпоред последните данни на Министерството за защита на гражданите, общият брой на мигрантите и бежанците на островите е 14 794 - с 6 920 на Лесбос, 3 983 на Самос, 1 636 на Хиос, 1 233 на Лерос, 961 на Кос и 61 на по-малките острови.  Юлиян Марков", "date": "2019.02.12", "title": "Kathimerini: Над две хиляди мигранти са пристигнали на гръцките острови през януари"}
{"url": "http://www.focus-news.net/news/2019/02/12/2622412/ria-novosti-ruskiyat-poslanik-v-afganistan-zayavi-che-talibanite-kontrolirat-ne-po-malko-ot-polovinata-ot-teritoriyata-na-stranata.html", "text": "Руският посланик в Афганистан Александър Мантицки заяви, че талибаните контролира не по-малко от половината от територията на страната, предава  РИА Новсти .  \r\nВ Афганистан има конфронтация между правителствените сили и талибанското движение, които преди вече са завзели значителни територии в селските райони на страната и са започнали офанзива срещу големите градове. На територията на страната се е увеличило и влиянието на „Ислямска държава“.  Силите за национална отбрана и сигурност на Афганистан провеждат съвместни антитерористични операции в цялата страна. Мантицки отбеляза, че райони, които са трудно достъпни за правителствените сили, по-често биват нападани от талибаните, а ситуацията се изменя ежедневно. \r\nТой добави също, че понастоящем според различни оценки на територията на Афганистан има между 3,5 и 10 хиляди бойци от „Ислямска държава“, които редовно извършват терористични актове в различни части на страната.  Юлиян Марков", "date": "2019.02.12", "title": "РИА Новости: Руският посланик в Афганистан заяви, че талибаните контролират не по-малко от половината от територията на страната"}
{"url": "http://www.focus-news.net/news/2019/02/12/2622411/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 12.00 часа в централата на партията на улица „Врабча“ 23. На пресконференцията ще бъде обсъдено новото регионално деление – ключ към решаване на междурегионалните различия или реверанс към новия програмен период. Друг въпрос, който ще бъде повдигнат на събитието, е „Под заплаха ли е преминаването на 2-ра тръба от „Турски поток“ през България заради начин на провеждане на процедурата Open Season и редица несъответствия спрямо изискванията\". В пресконференцията ще вземат участие председателят на ПП АБВ Румен Петков и представители на ръководството на партията.", "date": "2019.02.12", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/02/12/2622409/zam-ministar-denitsa-nikolova-shte-otkrie-obnovenata-uchebna-sgrada-na-natsionalnata-muzikalna-akademiya-prof-pancho-vladigerov.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената учебна сграда на Националната музикална академия „Проф. Панчо Владигеров“. Това съобщиха от пресцентъра на  Министерство на регионалното развитие и благоустройството . Събитието ще се състои от 14.00 часа в концертна зала „Димитър Ненов“, намираща се на партера на учебната сграда. \r\nНационалната музикална академия е ремонтирана по проект „Обновяване и модернизация инфраструктурата на учебна сграда на НМА „Проф. Панчо Владигеров“ с над 3 млн. лв., осигурени от управляваната от МРРБ Оперативна програма „Региони в растеж“ 2014-2020 г.", "date": "2019.02.12", "title": "Зам.-министър Деница Николова ще открие обновената учебна сграда на Националната музикална академия „Проф. Панчо Владигеров“"}
{"url": "http://www.focus-news.net/news/2019/02/12/2622410/predsedatelyat-na-pg-na-gerb-tsvetan-tsvetanov-shte-prisastva-na-otkrivaneto-na-moderniziran-sporten-kompleks-v-targovishte.html", "text": "Председателят на ПГ на ГЕРБ и зам.-председател на партията Цветан Цветанов ще посети Търговище, съобщиха от пресцентъра на  партията . Там той ще присъства на откриването на модернизирания спортен комплекс на ул. „Христо Ботев“ от 12.00 часа. Спортният комплекс в Търговище бе обновен с целево финансиране от държавата в размер на 850 хил. лв., отпуснати по искане на кмета на общината д-р Дарин Димитров.", "date": "2019.02.12", "title": "Председателят на ПГ на ГЕРБ Цветан Цветанов ще присъства на откриването на модернизиран спортен комплекс в Търговище"}
{"url": "http://www.focus-news.net/news/2019/02/12/2622408/ministar-mladen-marinov-shte-otkrie-obnovenata-sgrada-na-odmvr-kyustendil.html", "text": "Министър Младен Маринов ще открие обновената сграда на ОДМВР - Кюстендил от 13.00 часа. Това съобщиха от пресцентъра на  МВР . На тържествена церемония министърът на вътрешните работи Младен Маринов и кметът на Община Кюстендил Петър Паунов ще открият реновираната административна сграда на ОДМВР. Средствата за обновлението са осигурени по Оперативна програма „Региони в растеж 2014 -2020“.", "date": "2019.02.12", "title": "Министър Младен Маринов ще открие обновената сграда на ОДМВР - Кюстендил"}
{"url": "http://www.focus-news.net/news/2019/02/12/2622414/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "Народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. \"Леге\" 10, етаж 1 от 15.00 до 17.00 часа. Това съобщиха от пресцентъра на  БСП - София . Желаещите могат да се запишат предварително на телефон 02/987 20 86.", "date": "2019.02.12", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2019/02/12/2622415/predsedatelyat-na-pg-na-gerb-tsvetan-tsvetanov-shte-se-sreshtne-s-kmetovete-i-obshtinskite-rakovodstva-na-partiyata-v-razgrad.html", "text": "Председателят на ПГ на ГЕРБ и зам.-председател на партията Цветан Цветанов ще се срещне с общинските ръководства и кметовете на ГЕРБ в област Разград, съобщиха от пресцентъра на  партията . Срещата ще бъде от 09.00 часа в офиса на ГЕРБ – Разград, намиращ се на ул. Осъм 4, ет.1, зала 120 - Студентско общежитие.", "date": "2019.02.12", "title": "Председателят на ПГ на ГЕРБ Цветан Цветанов ще се срещне с кметовете и общинските ръководства на партията в Разград"}
{"url": "http://www.focus-news.net/news/2019/02/12/2622420/dobrich-patnite-nastilki-sa-mokri-i-hlazgavi-zaradi-prevalyavaniya-ot-dazhd.html", "text": "Пътните настилки са мокри и хлъзгави заради превалявания от дъжд в ранните часове на деня, предаде кореспондентът на  Радио „Фокус” – Варна . Няма въведени промени в движението на автомобили в областта. В Добрич времето е облачно, духа слаб вятър, вали слаб дъжд, температурата на въздуха е около 7 градуса. До 15 февруари в рамките на „Интегриран проект за подобряване на водния сектор в град Добрич“ ЛОТ 2  ще се работи по ул. „Иван Рилски“, ул. „Иларион Макариополски“, ул. „Абрит“, ул. „Еделвайс“, ул. „Горчиви чешми“,  ул. “Кольо Фичето“, ул. “Иван Х. Вълков“, ул. „Ильо Войвода“, ул. „Райна Княгиня“, ул. „Екзарх Антим I“, ул. „Райко Даскалов“. По ЛОТ 3  ще се работи по ул. „Агликина поляна“, ж.к. „Добротица“,  ул. „Михаил Андреев“,, ул. „Димитър Петков“ и ул. „Охрид“. Продължава ремонтът на асфалтова настилка по част от пътя за Варна. Срокът за приключване на дейностите е до 29 февруари. В зоните на ремонт движението на превозни средства се регулира с пътни знаци и се осъществява с повишено внимание. Това важи и за част от околовръстния път на Добрич – до 28 февруари, където също се извършва ремонт на асфалтова настилка. Движението в участъка от село Кранево в посока Варна е ограничено за движение на МПС над 10 тона. \r\nЖулиета НИКОЛОВА", "date": "2019.02.12", "title": "Добрич: Пътните настилки са мокри и хлъзгави заради превалявания от дъжд"}
{"url": "http://www.focus-news.net/news/2019/02/12/2622419/kardzhali-vlazhni-sa-patnite-nastilki-na-teritoriyata-na-oblastta.html", "text": "Влажни са пътните настилки на територията на област Кърджали. Това съобщиха за  Радио \"Фокус\"  от  Областното пътно управление . Облачно е и на места превалява слаб дъжд. Мъгли има в района на с. Паничково, Чернооченска община, по път I-5 за Асеновград и Пловдив. Видимостта там е до 200 метра. Температурите са от +3 до +10 градуса.  \r\nДарина ДЕЕНИЧИНА", "date": "2019.02.12", "title": "Кърджали: Влажни са пътните настилки на територията на областта"}
{"url": "http://www.focus-news.net/news/2019/02/12/2622421/denyat-12-fevruari-v-balgarskata-istoriya.html", "text": "На тази дата през 1997 г. е назначено е служебното правителство на Стефан Софиянски. Президентът Петър Стоянов разпуска 37-ото Народно събрание и обявява предсрочни парламентарни избори за 19 април същата година. През 1872 година църковният събор в Цариград избира за екзарх Иларион Ловчански. През 1985 година на пленум на ЦК на БКП са отчетени резултатите от преименуването на българските турци. Според документите процесът е оценен като \"истинско народно движение, спонтанно и всеобхватно заляло всички райони, където живее това население\".  \r\nНа 12 февруари са родени: треньорът по вдигане на тежести Иван Абаджиев, председателят на БФС Борислав Михайлов.  \r\nНа тази дата умира: филологът Александър Теодоров – Балан.   \r\n2011 г.  \r\nНа този ден по указание на министър Александър Цветков Ивайло Московски подписва в качеството си на зам.-министър „споразумение за създаване на единен блок на въздушно пространство „Дунав“, което влиза в сила от 2013 година. \r\n2007 г.  \r\nПрезидентът на Република България  Георги Първанов присъжда Орден „Стара планина” на: \r\n1. Франко Фратини – първа степен „за изключително големите му заслуги в процеса на присъединяване на Република България към Европейския съюз в областта \"Правосъдие и вътрешни работи\".“ \r\n2. Вирон Полидорас – втора степен „за изключително големите му заслуги в процеса на присъединяване на Република България към Европейския съюз в областта \"Правосъдие и вътрешни работи\".“ \r\n3. Василе Блага Полидорас – втора степен „за изключително големите му заслуги в процеса на присъединяване на Република България към Европейския съюз в областта \"Правосъдие и вътрешни работи\". \r\n2005 г.  \r\nЗа председател на Българския земеделски народен съюз „Александър Стамболийски“ е избран Спас Панчев. Той завършва Висшия химикотехнологичен институт през 1974 г. , а от 1977 работи в „Техноимпортекспорт“ в София. От 1985 г. ръководи тяхното представителство в Ирак, а по-късно е директор на компанията (1990-1991 г. и 1993-1997 г.). \r\nИзвестно време ръководи администрацията на Комитета по туризъм. След 1998 г. заема различни ръководни постове в други предприятия. От 2005 до 2009 г. е заместник-министър на отбраната. От 2009 г. е Депутат от Коалиция за България. В биографията на Спас Панчев има също: председател на Съюза на българските филателисти; паст-президент на Ротари клуб “Тангра”, София; президент на фондация “Семейство и дрога”; заместник-председател на фондация “Мария Монтесори”; член на Настоятелството на НХП “Александър Невски”; член на Настоятелството на Национален учебен комплекс “Горна баня”; член на Настоятелството на Американски колеж “Аркус”, Велико Търново; действителен член на Евразийската академия за телевизия и радио – Москва (академик); действителен член на Международната академия на науките по екология и безопасност – МАНЭБ – Санкт Петербург (академик); почетен гражданин на гр. Лясковец. \r\n1997 г.  \r\nОсемдесет и третото правителство на България започва управлението си от този ден. То е назначено служебно от президента Петър Стоянов след разпускането на 37-то Народно събрание. \r\n1991 г.  \r\nСъздадена е Националната служба „Борба с организираната престъпност” (НСБОП). НСБОП е специализирана полицейска оперативно-издирвателна служба на МВР за противодействие и неутрализиране на престъпна дейност на местни и транснационални престъпни структури. Дейностите, извършвани от службата са свързани с: противодействието на организираната престъпност в сферите на икономическата и финансово-кредитна система, терористични действия, контрабанда и незаконни сделки с оръжия, стратегически суровини, стоки с двойна употреба, моторни превозни средства, исторически и културни ценности. Противодействието на незаконно въвеждане в страната и извеждане на лица в други държави също е част от работата на тази служба. Борбата с незаконния трафик, производство на наркотични и психотропни вещества и суровини за тяхното производство, както и предотвратяване инвестирането на средства, придобити по престъпен начин представляват също част от дейността на службата. Друга линия на работа е предотвратяване и пресичане използването силата на заплахата за сключването на сделки и извличане на облаги от тях. Превенцията и борбата срещу преправянето, изготвянето и прокарването в обръщение на неистински парични знаци и ценни книжа, както и борбата срещу влагане или придобиване на неправомерни облаги от хазарт са също насока от дейността на тази служба. В прерогативите й влиза и борбата с корупцията в държавната и местната администрация. \r\n1990 г.  \r\nИзлиза първи брой на вестник \"Демокрация\", партиен орган на СДС. Главен редактор му е Йордан Василев. Преди това вестникът има 2 нулеви броя. \r\n1985 г.  \r\nЗапочва пленум на ЦК на БКП, на които са отчетени резултатите от преименуването на българските турци. Този процес е оценен като \"истинско народно движение, спонтанно и всеобхватно заляло всички райони, където живее това население. \r\n1947 г.  \r\nПриключва съдебният процес срещу нелегалната военна организация \"Неутрален офицер\". Процесът започва на 22 януари същата година и има за цел да се свърже дейността на организацията с членове на БЗНС “Никола Петков”. Четирима офицери са осъдени на 15 години строг тъмничен затвор като организатори и ръководители на \"тайна организация с фашистка идеология\", поставила си за цел насилствено сваляне на властта. Още 19 души са осъдени на различни срокове затвор. На процеса не е съден главният подсъдим - о. з. ген. Иван Попов, обявен за ръководител на организацията, тъй като непосредствено преди процеса прави опит да се самоубие (или е направен опит да бъде убит). Делото срещу него е през май 1947 г. и завършва с присъда от 15 години затвор. “Неутрален офицер\" е конспиративна военна организация, създадена през октомври 1945 г. от група щабни офицери начело с ген. Иван Попов, бивш помощник началник-щаб на Българската армия. Поставя си за цел свалянето на отечественофронтовската власт и възстановяването на предишния режим в страната. Въпреки че влиза в контакт с лидерите на някои от опозиционните партии, организацията “Неутрален офицер\" не успява да разгърне някаква по-широка дейност. Разкрита е от органите на реда през 1946 г. \r\n1945 г.  \r\nМинистерският съвет приема наредба-закон за правописна реформа на българския език. \r\n1933 г.  \r\nНа Великия македонски събор в Горна Джумая (дн. Благоевград) ВМРО (михайловисти) и Македонският национален комитет се обявяват за независима Македония. Те декларират, че срещу Югославия трябва да се води въоръжена борба. Югославия протестира с нота. България отхвърля обвиненията, че подкрепя подобна политика, но започва да ограничава дейността на македонските дейци. \r\n1904 г.  \r\nВъв Варна е проведен възстановителен Трети конгрес на Одринския революционен окръг. Направени са оценки за неуспеха на Илинденско-Преображенското въстание и е избрано ново Главно ръководно боево тяло в състав Лазар Маджаров, Стамат Икономов и Лазо Лазов. \r\n1892 г.  \r\nИзготвен е доклад на подполковник Илия Димитриев до военния министър за създаване на вестник „Военни известия\". \r\n1878 г.  \r\nВ хода на Руско-турската освободителна война (1877 - 1878) турският пълномощник за водене на мирните преговори с Русия Сафет паша пристига в Одрин. \r\n1876 г.  \r\nОт Букурещ Христо Ботев пише писмо до Тодор Пеев в Браила, в което изразява намерението си да се включи в предстоящото въстание: \"Въпросите решени - отбелязва поетът, целта обозначена, времето и разстоянието определени, следователно тука се не иска молитва, а мотика.\" \r\n1875 г.  \r\nВ Цариград е отпечатан първият брой на научно-политическото списание \"Ден\", редактирано от Стефан Бобчев. \r\nСтефан Бобчев е държавен и обществен деец, юрист, фолклорист, славяновед, публицист, редовен член на БАН, дописен член на Югославската академия в Загреб, дописен член на Чешката академия в Прага, почетен доктор по право в университета \"Ян Коменски\" в Братислава. Роден е на 20 януари 1853 г. в град Елена. Той получава средното си образование в Цариград, а след това следва медицина. Завършва и право в Москва. След завръщането си в България се установява в Пловдив, където заема множество висши държавни длъжности: председател на окръжното съдилище, член и председател на Върховния административен съд, депутат в Областното събрание (1883–1885 г.), директор на правосъдието в Източна Румелия. През 1911 г. е избран за министър на народното просвещение в правителството на Ив. Гешов, а една година по-късно е изпратен като пълномощен министър в Санкт Петербург. Бобчев е един от инициаторите за създаването на Висшето училище (дн. СУ \"Св. Климент Охридски\"), той е преподавател в него по българско и славянско право и по история на каноническото право от 1902 г. до 1927 г. По негова инициатива се създава и Балкански близкоизточен институт, в който той е директор и преподавател по съвременна политическа и социална история. Стефан Бобчев основава и дълги години ръководи Дружеството на българските публицисти и писатели. Издава и редактира в. \"Стара планина\", сп. \"Юридически преглед\", сп. \"Българска сбирка\" и др. Издава редица студии, сборници, трудове: \"Писма за Македония и македонския въпрос\", \"Източна Румелия\", \"Българско обичайно наказателно право\", \"Българско обичайно съдебно право\" и др. Умира на 8 ноември 1940 г. \r\n1872 г.  \r\nЦърковният събор в Цариград избира за екзарх Иларион Ловчански. Светското име на Иларион Ловчански е Иван Иванов. Той е роден в град Елена през 1800 г. или 1801 г. Учи в местния метох на Хилендарския манастир и в Капиновския манастир, където през 1819 г. се замонашва. От 1827 г. е дякон на търновския митрополит Иларион Критски, а по-късно става и негов протосингел. През 1871 г. председателства църковно-народния събор в Цариград. На 12 февруари 1872 г. е избран за екзарх, но поради старост се отказва в полза на Антим І. До смъртта си остава в Кюстендилския митрополит. Умира на 2 февруари 1884 г. \r\nНа тази дата са родени:  \r\n1905 г.  \r\nРоден е Мистър Сенко (псевд. на Евстати Христов Карайончев) - български илюзионист. Като дете работи в цирк “България” на Н. Цанков. През 1923 г. асистира на гостуващия в България френски илюзионист Делоне. Изучава илюзионно изкуство при френския илюзионист Р. Худини. Участва в програмите на някои български циркове. От края на 20-те години представя самостоятелни спектакли. Член е на Международната асоциация на илюзионистите, носител е на редица награди от международни конгреси на илюзионистите. През 1939 г. печели втора награда на фестивал в Лайпциг с номера “изчезване на глава”. Той е почетен член на Френската академия. на илюзионистите, Париж от 1961 г. Получава орден “Роберт Худен” и медал “Почетен президент на Българския магически клуб”. \r\n1902 г.  \r\nРоден е Светослав Константинов Минков - български писател белетрист. Завършва гимназия в София (1921 г.) и учи във Военното училище във Вайскирхен (Австрия). Първата му публикация е “Биномът на Нютон” (1920 г.). Заедно с Хр. Смирненски издават “Календар Българан” (1922 г.). Следва славянска филология в СУ “Св. Климент Охридски”, след което продължава учението си в Мюнхен в Търговско-стопанската академия (1922-1923 г.). В България посещава Свободния университет. Първите му книги са свързани с диаболизма. Работи като библиотекар. Делегат е на Международния конгрес на ПЕН-клубовете (1936 г.). През 1941 г. е свидетел по делото на Н. Й. Вапцаров. От 1942 г. до 1943 г. е служител в българската легация в Токио. След 9 септември 1944 г. работи като преводач и редактор. Сътрудничи на вестниците “Българан”, “Литературен глас”, “Мисъл”, “Литературни новини”, “Развигор”, “Съвременник”, “Кормило”, “ЛИК”, “Стрелец”, “Литературен фронт”, на сп. “Хиперион”, “Българска мисъл”, “Златорог”, “Септември.”, “Пламък” и др. Има големи заслуги като преводач и редактор. Негови книги, разкази, новели и фейлетони са публикувани на английски, немски, румънски, руски, френски, японски и други езици. Автор е на съчиненията: “Синята хризантема” (1922 г.), “Часовник” (1924 г.), “Къщата при последния фенер” (1931 г.), “Сърцето в картонената кутия” (1933 г.), “Автомати” (1935 г.), “Гост” (1938 г.), “Японската литература. Начало, развитие, представители” (1941 г.), “Маймунска младост” (1942 г.), “Другата Америка. Едно пътуване отвъд екватора” (1943 г.), “Дамата с рентгеновите очи” (1945 г.), “Лунатик. Хумористични разкази” (1945 г.), “Патент САС. Четири разказа” (1963 г.), “Паноптикум. Лайхенвалд. Разкази” (1966 г.), “Избрани разкази” (1967 г.), “Алхимия на любовта. Избрани разкази” (1972 г.), “Съчинения.”, в 2 т. (1972 г.), “Разкази, пътеписи” (1976 г.), “Съчинения”, в 2 т. (1980 г.), “Игра на сенките. Българска диаболична фантастика” (1983 г.). Умира на 22 ноември 1966 г. в София. \r\n1873 г.  \r\nРоден е войводата Георги Шкорнов, известен като дякон Евстатий. Георги Шкорнов е роден на 12 февруари 1873 година в Несрам, Костурско – „най-южната крепост на българското племе”. Той наследи борческия дух на своя род, израсна в борбите за човешки права и възмъжа като голям ратник в освободителното движение в Македония. Взе живо участие през движенията 1902 – 1903 година. През 1905 – 1906 година дяконът е войвода в Ресенско. През септември 1912 година замина за Воденско с чета, която се оформи като партизански отряд № 29 от Македоно-Одринското опълчение. На 1 октомври 1912 година води бой с турския аскер на връх Чавките – Царево – селско.  \r\nНа 12 октомври с.г., наедно с други 12 чети, се би цял ден с многоброен турски аскер на запад от с. Конопище. На 20 октомври четите на дякон Евстатий и Григор Джинджифилов вялзоха в град Воден, въпреки волята на гръцкия командир тук, посрещнати най-възторжено от населението. След това почва обиколката из селата на Воденско, която бе едно триумфално шествие от посрещане и изпращане на местното българско население. На 28 октомври частите на дякон Евстатий и Джинджифилов овлядах цяло Съботско и въдвориха българско управление. През Общоевропейската война дяконът пак замина като началник на партизански отряд.  \r\n(По материали от в. \"Български доброволец\", 1935 г.) \r\n1868 г.  \r\nВ Русе е роден капитан І ранг Димитър Добрев (1868 - 1944). Постъпва във Военното училище в София и участва като юнкер в Сръбско-българската война (1885) и детронирането на княз Александър I (1886), за което е изключен от училището. По-късно правата му са възстановени и получава първо офицерско звание на 1 януари 1891 г. Специализира машинно-торпедно дело в Австрия, завършва висш артилерийски курс в Кронщат, Русия (1903 - 1904). Участва като доброволец в Руско-японската война (1904 - 1905) и в боя при Цушима като втори артилерийски офицер на крайцера \"Дмитрий Донски\". Попада в японски плен, но е освободен. След завръщането си в България през 1906 г. е началник на Морското училище (1906 - 1908), началник на подвижната отбрана, командир на крайцера \"Надежда\". Уволнен е от флота през 1911 г. През Балканската война (1912 - 1913) е върнат на служба като началник на подвижната отбрана. Командва отряда миноносци, който на 7 ноември 1912 г. атакува успешно турски крайцер \"Хамидие\". Напуска флота и дълги години работи като адвокат във Велико Търново. Умира на 11 април 1944 г. във Велико Търново. \r\nНа тази дата умират:  \r\n1994 г.  \r\nУмира Асен Борисов Дацев - български физик, работил в областта на обосновката на квантовата механика и класическата топлопроводност. \r\nАсен Дацев е роден в разградското село Каменар на 14 февруари 1911 г. Изучава теоретична физика при проф. Георги Манев в Софийския университет „Св. Климент Охридски“ (1929-1933). Специализира при Луи дьо Бройл в Сорбоната в Париж (1934-1938), където защитава докторат през 1938 г. на тема „Потенциални бариери и решения на уравнението на Шрьодингер“. \r\nАсен Дацев чете лекции по теоретична физика във Физико-математическия факултет на Софийския университет в продължение на около 40 години. Разработва метод за решаване на уравнението за разпределение на топлината в нееднородни твърди тела при произволни начални и гранични условия и метод за решаване на Задачата на Стефан. \r\n1959 г.  \r\nУмира езиковедът академик Александър Теодоров-Балан (1859 - 1959). Роден е на 27 октомври 1859 г. в село Кубей, Бесарабия, Украйна, в семейство на български преселници. Негов брат е ген. Георги Тодоров. Завършва Болградската гимназия и славянска филология с докторат в Прага. През 1884 г. се установява в София и четири години работи в Министерството на народното просвещение. Става преподавател по славянска етнография, диалектология и история на българския език във Висшето педагогическо училище (дн. СУ \"Св. Климент Охридски\"). От 1893 г. е професор и ръководител на катедрата по българска и славянска литература и катедрата по българска литература. Няколко пъти е ректор на СУ \"Св. Климент Охридски\" и декан на Историко-филологическия факултет. В края на ХIХ в. и началото на ХХ в. Теодоров-Балан е главен деловодител и деловодител на Българското книжовно дружество (дн. БАН). От 1907 г. до 1910 г. е главен секретар на Българската екзархия. Един от създателите на българското туристическо движение, дългогодишен председател на Българското туристическо дружество и редактор на сп. \"Български турист\". Основно място в научните му занимания заемат изследванията, посветени на граматическия строеж на българския език, особеностите на българската звукова система, борбата с чуждиците, обогатяването на езика с народни думи и др. На тази проблематика са посветени трудовете му: \"Българска граматика\", \"Нова българска граматика за всякого\", \"Борба за съвременен правопис (1921–1923)\" и др. Публикува изследвания и в областта на литературната история – \"Паисий Хилендарски. История славянобългарская 1762\", \"Софроний Врачански\", \"Кирил и Методий\" и др. \r\n1947 г.  \r\nУмира Моско Москов (М. М. Груев) - български културен деятел, учител и преводач. Завършва Богословското училище в Лясковския манастир (1882 г.) и Духовната семинария в Одеса (1885 г.). Следва литература в Женева (1886-1890 г.). Работи като учител, директор на гимназия, директор на Народна библиотека в Търново. Основава туристическо дружество в града, възобновява дейността на Археологическото дружество и музея. Сътрудничи на периодичния печат. Автор е на повести, разкази, исторически драми и записки, поеми и стихотворения за деца. Издава “История на българската литература” (1895 г.), “История на новата руска литература” (1895 г.), “Джебен речник на чуждите думи в нашия език” (1896 г.), “Френско-български речник” и “Българо-френски речник” (1901 г.) и др. Преводач от руски и френски език. \r\n1944 г.  \r\nУмира Янко Янев - български поет, философ, есеист. През 1919 г. заминава за Германия, за да следва драматургия, но се ориентира към философията и историята. Учи в Лайпциг, Фрайбург и Хайделберг. Защитава дисертация на тема “Живот и свръхчовек”. Работи в библиотеката на Софийски университет от 1923 г. Чете лекции по история на българска култура в Берлинския университет (от 1934 г.). Убит е по време на бомбардировките над Дрезден през Втората световна война. Неговите философски възгледи се формират под въздействието на Хегел. Привърженик е на индивидуализма в българска литература (пише и издава статии и монографии за Д. Кьорчев, публикува статии за д-р Кр. Кръстев и П. К. Яворов); проповядва ницшеанството, заради което в пролетарско-комунистически среди е третиран като профашистки автор. Интерпретатор е на немския класицизъм и романтизъм (публикации за Г. Е. Лесинг, Р. М. Рилке, Х. фон Клайст в сп. “Българска мисъл” и “Златорог”). Сътрудничи със статии по културни и философски проблеми на в-к “Стрелец”, “Съвременник”, на сп. “Златорог”, “Българска мисъл”, “Листопад”, “Училищен преглед”, “Хиперион”, “Българска реч”, “Съдба”. Пише стихове, които публикува под псевдонима Беляков. Негови съчинения са “Грях и скръб” (1918 г., стихове), “На север” (1918 г., стихове), “Копнения” (1919 г., стихове), “Антихрист” (1926 г.) и др. \r\n1927 г.  \r\nУмира фолклористът Атанас Илиев (1852 - 1927). Роден е на 2 февруари 1852 г. в Стара Загора. Учи в родния си град, в епархийското училище в Пловдив и в класическата гимназия в Табор (Чехия). Следва славянска филология в Прага и Белград до 1874 г. Работи като главен учител в Стара Загора. Задържан е по време на Старозагорското въстание през 1875 г. Участник е в Съединението на Княжество България и Източна Румелия. Учителства в София и работи като редактор на \"Сборник за народни умотворения\". Директор е на Старозагорската девическа гимназия (1892 - 1900 г., 1903 - 1906 г.). От 1900 г. е редактор на литературното списание \"Надежда\". Началник е на училищния отдел на Българската екзархия в Цариград. Член е на БКД (дн. БАН) от 1900 г. Автор е на многобройни изследвания върху българския фолклор, съставител на учебници, приносни изследвания в областта на езикознанието и нумизматиката, преводи и др. Автор е на трудовете \"Отбор от животописи на велики мъже\" (в 2 тома), \"Телесно и душевно възпитание\", \"Турски изговор на български местни имена\" , \"Спомени\" и др. \r\n1920 г.  \r\nУмира Игнатий Рилски (светско име И. Цветанов) - йеродякон, църковен деятел и публицист. Роден е в Костенец през 1842 г., завършва Духовна семинария в Москва, след което е учител в Рилския манастир. От 1875 г. се премества в София и постъпва на работа в Софийската митрополия. Участва в образуването на Свещеническия съюз. Занимава се с публицистична дейност и издава в. \"Селянин\" (1879–1916 г., 1924 г.) и сп. \"Български църковен преглед\" (1895–1899 г.). Издига идеята за реформи в църквата и защитава правата на енорийските свещеници. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.02.12", "title": "Денят 12 февруари в българската история"}
{"url": "http://www.focus-news.net/news/2019/02/12/2622418/gazeta-express-kosovo-riskuva-da-zagubi-amerikanskata-voenna-pomosht-zaradi-mitata-varhu-vnosa-ot-sarbiya.html", "text": "Косово рискува да загуби помощ от 12 милиона евро от САЩ за новосъздадената армия, след като се противопостави на призива на Вашингтон да премахне 100-процентовите мита върху стоките от Сърбия и Босна и Херцеговина, пише базираното в Прищина издание  Gazeta Express .  \r\nКомандирът на американската национална гвардия в Айова, генерал-майор Тимъти Ор, отмени планираното посещение в Косово заради отказа на правителството на Рамуш Харадинай да отмени спорните мита за стоки от Сърбия и Босна и Херцеговина. Главнокомандващият  на Косовските сили за сигурност (КСС), Рахман Рама, заяви пред косовската телевизия Kohavision, че посещението на генерал Ор е отменено заради митата, отбелязвайки, че той вече е информирал правителството и президента на страната. Kohavision съобщава, че новосъздаденото Министерство на отбраната на Косово рискува да загуби помощ от 12 милиона евро от американските военни, а именно дарение на военни превозни средства „Хъмви“, ако властите в Прищина се противопоставят на призива на САЩ за премахване на митата върху сръбските стоки. Командирът на силите за сигурност на Косово Рама казва, че той е загрижен за последното развитие и се страхува, че Косово губи своя ключов съюзник, който подкрепи прехода на КСС от цивилна сила в пълноправна армия миналата година. Американските власти искат правителството на Косово да премахне митата и да възобнови диалога със Сърбия, но въпреки призивите премиерът Рамуш Харадинай отново посочи, че митата няма да бъдат премахнати, докато Сърбия не признае Косово.  Юлиян Марков", "date": "2019.02.12", "title": "Gazeta Express: Косово рискува да загуби американската военна помощ заради митата върху вноса от Сърбия"}
{"url": "http://www.focus-news.net/news/2019/02/12/2622413/natsionalnoto-sdruzhenie-na-obshtinite-v-balgariya-shte-provede-svoeto-32-ro-obshto-sabranie.html", "text": "Националното сдружение на общините в България (НСОРБ) ще проведе своето 32-ро Общо събрание, съобщиха от  сдружението . Заседанието ще се проведе в хотел „Рамада”, зала „Рубин”, от 13.00 часа. В работата на форума се очаква да вземат участие над 350 делегати от над 200 общини. Дневният ред на Общото събрание предвижда отчет за дейността на Управителния съвет на НСОРБ през 2018 г., отчет за дейността на Контролния съвет, както и отчет за изпълнението на бюджета на НСОРБ за 2018 г. и проектобюджет за 2019 г. 32-рото Общо събрание на българските общини ще приеме програма за дейността на Сдружението през 2019. В работата на Общото събрание участие ще вземат министрите Петя Аврамова (МРРБ), Румен Порожанов (МЗХГ), Нено Димов (МОСВ), Бисер Петков (МТСП) и Жени Начева, заместник – министър на здравеопазването.", "date": "2019.02.12", "title": "Националното сдружение на общините в България ще проведе своето 32-ро Общо събрание"}
{"url": "http://www.focus-news.net/news/2019/02/12/2622422/burgas-shte-se-provedat-tri-publichni-sabitiya-po-proekt-sazdavane-na-tsentrove-za-sotsialno-vklyuchvane-na-marginalizirani-obshtnosti-na-teritoriyata-na-obshtina-pomorie.html", "text": "Ще се проведат три публични събития по проект “Създаване на центрове за социално включване на маргинализирани общности на територията на Община Поморие”. Това съобщиха от пресцентъра на  Община Поморие . Мероприятията ще се проведат на 12 февруари 2019 г. от 17.30 часа в залата на Народно читалище „Поука“ с. Горица. На 13 февруари 2019 г. от 18.00 часа в залата на Народно читалище „Атанас Манчев 1920“ гр. Каблешково и на 14 февруари 2019 г. от 16.00 часа в ОУ „Христо Ботев“ с. Бата.", "date": "2019.02.12", "title": "Бургас: Ще се проведат три публични събития по проект “Създаване на центрове за социално включване на маргинализирани общности на територията на Община Поморие”"}
{"url": "http://www.focus-news.net/news/2019/02/12/2622416/balgarskata-asotsiatsiya-na-profesionalistite-po-zdravni-grizhi-startira-natsionalna-kampaniya-za-preventsiya-na-agresiyata-sreshtu-meditsinski-spetsialisti.html", "text": "Управителният съвет на Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\". Това съобщиха от  асоциацията.  В рамките на кампанията ще бъдат организирани дискусии в цялата страна с участието на представители на институции и специалисти. \r\n\"Силно сме обезпокоени от факта, че неуважението, вербалната и физическа агресия растат прогресивно и дори административните и наказателните мерки срещу извършителите на насилие нямат нужния възпиращ ефект. БАПЗГ многократно е изразявала своята подкрепа за пострадали в резултат на агресия медици в писма до институциите, лечебните заведения и медиите. Резултатите показват, че по тази тема трябва да се работи непрекъснато и в превантивен порядък, а не само когато възникне инцидент. Нужно е заедно, с настъпателни и постоянни усилия, да се борим срещу агресията, за покажем колко важна е добрата комуникация и добрия тон между пациентите и медиците в името на здравето и живота\", посочват от Българската асоциация на професионалистите по здравни грижи. \r\nПървата дискусия от кампанията ще се състои от 11.00 до 13.00 часа в зала \"Европа\" в сградата на КНСБ (гр. София, Пл. „Македония\" №1.) За участие в дискусията са поканени представители на Министерство на здравеопазването, РЗИ, директорите на ЦСМП от страната, Българския лекарски съюз, Федерацията на синдикатите в здравеопазването към КНСБ, Медицинска федерация на КТ \"Подкрепа\" Прокуратурата, СДВР, пациентски организации, здравни медиатори, психолози, експерти по управление на конфликти в медицинската практика и по медицинско право.", "date": "2019.02.12", "title": "Българската асоциация на професионалистите по здравни грижи стартира Национална кампания за превенция на агресията срещу медицински специалисти"}
{"url": "http://www.focus-news.net/news/2019/02/12/2622424/denyat-12-fevruari-v-svetovnata-istoriya.html", "text": "През 1502 г. от Кастилия са изгонени маврите, които не искат да приемат християнството. През 1541 г. испанският лейтенант Педро де Валдивия, завоевателят на Чили, основава в долината на р. Майпо град Сантяго-де-Чили, а в 1817 година в битката при Касабуко чилийската войска разбива испанската армия. Чили извоюва своята независимост. През 1921 г. Уинстън Чърчил става министър на колониите, в правителството на Англия. На този пост изиграва основна роля в създаването на Ирландската свободна република. През 1924 г., 15 месеца след откриването на гробницата на египетския фараон Тутанкамон, е намерен саркофагът на фараона. През 1994 г. в Лилехамер (Норвегия) започват XVII зимни Олимпийски игри. През 1999 г. завършва процедурата по импийчмънт срещу Бил Клинтън. Сенатът на САЩ отхвърля обвиненията срещу него. Процедурата започва по искане на Камарата на представителите през 1998 г. след обвинения, че е лъгал по време на свидетелските си показания пред голямото жури относно личните си отношения с помощничката в Белия дом Моника Люински. През 2015 г. Международният валутен фонд предоставя на Украйна заем в размер на 17,5 млрд. долара в рамките на новата програма за икономически реформи. \r\nНа 12 февруари са родени: австрийският монарх Франц І, Чарлз Дарвин, американският президент Ейбрахам Линкълн и др.  \r\nНа 12 февруари умират:  философът Имануел Кант, папа Пий XI и др..  \r\n2018 г.  \r\nАерогарата Лондон сити е затворена заради открита наблизо невзривена бомба от Втората световна война.  Боеприпасът е открит при извършването на работа в река Темза близо до единствената писта на аерогарата. \r\n2018 г.  \r\nЕвропейският съюз призовава за спокойствие и сдържаност, след като военните кораби на турския флот възпрепятстват кипърския офшорен сондаж в източната част на Средиземноморието, който се приближава към зона за проучване на природен газ. \r\n2018 г.  \r\nБившият премиер Бил Инглиш подава оставка като лидер Новозеландската национална партия. \r\n2017 г.  \r\nСеверна Корея изстрелва балистична ракета над Японското море. \r\n2017 г.  \r\nИзбирателите в Швейцария одобряват референдум, който улеснява имигрантите от трето поколение да станат граждани. \r\n2017 г.  \r\nБившият външен министър Франк-Валтер Щайнмайер е избран за президент на Германия. \r\n2016 г.  \r\nИсторическа среща на папа Франциск и патриарх Кирил Папа Франциск и патриарх Кирил заедно призоваха за обединение на вярващите по света след хилядолетно деление и спешни мерки за защита на християните в Близкия изток. Това са първите преки разговори между главите на Римокатолическата и Руската православна църква за почти 1000 годишен разкол, наричан още Велика схизма между Западното и Източно християнство. \r\n2015 г.  \r\nМеждународният валутен фонд предоставя на Украйна заем в размер на 17,5 млрд. долара в рамките на новата програма за икономически реформи. \r\n2014 г.   \r\nФилипинското правителство конфискува 29 млн. долара от сметките на бившия президент Фердинанд Маркос. \r\n2013 г.  \r\nСеверна Корея извършва успешен подземен ядрен взрив. \r\n2012 г.  \r\nПарламентът на Гърция гласува кредитното споразумение с ЕС за отписване на 100 млрд. от дълга. В Атина и други гръцки градове се провеждат масови протести срещу гласуваното споразумение. \r\n2012 г.  \r\nВ Туркменистан президентските избори спечелва досегашният президент Курбангули Бердимухамедов с над 97% от гласовете на избирателите. \r\n2012 г.  \r\nЛигата на арабските държави на съвещанието си в Кайро публикува призив към Съвета за сигурност на ООН да въведе в Сирия омиротворителен военен контингент. \r\n2010 г.  \r\nЗапочват Зимните олимпийски игри във Ванкувър, Канада. Олимпиадата през 2010 г. е третата, която е организирана в Канада, и първата в провинцията Британска Колумбия. \r\n1999 г.  \r\nПриет е гербът на Красноярския край. \r\nТой представлява щит на червено поле, от дясната страна на който има тънка синя лента със бели кантове, и златен лъв, държащ в дясната лапа златна лопата, а в лявата - златен сърп. Щитът е увенчан с пиедестал, на който има орденски ленти, изобразени във формата на щит, окръжен е със златни дъбови листа и кедрови клонки, съединени със синя Андреевска лента. \r\n1994 г.  \r\nЗапочват Зимни олимпийски игри в Лилехамер, Норвегия. Тази олимпиада е сред най-успешните в олимпийската история  \r\n1992 г.  \r\nНа този ден е прието националното знаме на Монголия в сегашният му вид. \r\n1955 г.  \r\nМинистерският съвет на СССР приема постановление за строителство, в района на гара Тюра-Там в Казахска ССР, на космодрума \"Байконур\" - полигон за изстрелване на изкуствени спътници на Земята. \r\n1951 г.  \r\nСлед поредица от снежни лавини, е унищожено селището Аироло в Алпите. \r\n1924 г.  \r\n15 месеца след откриването на гробницата на Тутанкамон е намерен саркофагът на фараона.  \r\nТутанкамон е египетски фараон от епохата на Новото царство (ХVIII династия), управлявал около 1400-1392 пр. Хр. Заема престола на 12-годишна възраст под името Тутанхатон (буквално - жив образ на Атон). По време на управлението му са отменени религиозните реформи на Ехнатон и е възстановен култът към Амон. Фараонът приема името Тутанкамон и връща столицата в Тива. През 1922 г. английският археолог Х. Картър открива в Долината на царете край Тива гробницата на Тутанкамон - единственото неразграбено погребение на египетски фараон, съдържащо великолепни паметници на изкуството. \r\n1921 г.  \r\nУинстън Чърчил става министър на колониите, в правителството на Англия. На този пост изиграва основна роля в създаването на Ирландската свободна република. \r\n1912 г.  \r\nПоследният китайски император Пу-И се отказва от властта. Пу-И е представител на династията Цин. Става император през 1908 г., когато е на 3-годишна възраст. По време на Китайската буржоазнодемократична революция (1911 г.) е свален от престола и поставен под домашен арест. Със съдействието на Япония през 1931 г. е провъзгласен за император на Манджурия. През 1945 г. е свален от престола от Червената армия и поставен под домашен арест в СССР. През 1950 г. е предаден на Китай, където дълги години прекарва в концлагери и затвори. След освобождаването си работи като градинар в Пекинската ботаническа градина. Избиран е за депутат в Общокитайското събрание на народните представители. \r\n1899 г.  \r\nИспания продава на Германия Каролинските и Мариански острови за 25 милиона песети. \r\n1829 г. \r\nА. С. Пушкин завършва работата си по поемата “Полтава”.  \r\nАлександър Сергеевич Пушкин е руски лирически поет, родоначалник на новата руска литература, утвърдил нормите на руския литературен език. Завършва Царскоселския лицей (1817 г.), където пише първите си стихове. След това постъпва в иностранната колегия. Става известен с редица памфлети, сатири, епиграми и стихотворения, едно от които е причина да бъде изпратен в Екатеринослав. Посещава Кавказ, отправя се за Крим, пребивава в Кишинев и Одеса. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". Заради една епиграма Пушкин е изпратен в бащиното си имение в с. Михайловское (бивша Псковска губерния), където завършва поемата си \"Цигани\", написва \"Борис Годунов\" и 4 глави от \"Евгений Онегин\". По-късно живее в Москва и в Петербург, жени се за Наталия Гончарова (1830 г.) и се установява окончателно в Петербург. От този период са поемата \"Полтава\", драматическите творби \"Скъперникът рицар\", \"Русалка\", \"Моцарт и Салиери\", \"Повестите на Белкин\", повестта \"Капитанска дъщеря\" и др. Умира след като е смъртоносно ранен по време на дуел на 29 януари 1837 г. \r\n1817 г.  \r\nВ битката при Касабуко чилийската войска разбива испанската армия. С това е извоювана независимостта на Чили. \r\n1683 г.  \r\nОбединените армии на полския крал Ян Собиески и херцогът на Лотарингия Шарл разбиват османската армия при Виена и окончателно спират настъплението й на запад. \r\n1541 г.  \r\nИспанският лейтенант Педро де Валдивия основава в долината на р. Майпо град Сантяго-де-Чили. \r\nПедро де Валдивия е испански конкистадор, завоевател на Чили. През 1535-1537 г. взема участие в завладяването на Перу и Чили. Основава градовете Сантяго (1541 г.), Ла Серена (1544 г.), Консепсион (1550 г.), Империал (1551 г.), Валдивия (1552 г.) и др. Води борба с арауканите. В битката при Тукапеле през декември 1553 г. е заловен от индианците и убит. Ценен исторически източник за Чили представляват писмата на Валдивия до император Карл V. \r\n1502 г.  \r\nОт Кастилия са изгонени маврите, които не искат да приемат християнството. \r\n1429 г.  \r\nЖана д’Арк убеждава френския крал Карл VII да я постави начело на френската войска в борбата срещу англичаните. Жана д’Арк е национална героиня на Франция. Оглавява освободителната борба на френския народ против англичаните по време на Стогодишната война (1337-1453 г.). Жана д'Арк уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. Начело на армията, тя въодушевява войниците и на 8 май 1429 г. освобождава обсадения от англичаните Орлеан (народът започва да я нарича Орлеанската дева). След редица победи повежда армията към Реймс, в който на 17 юли 1429 г. коронова дофина Карл (Карл VII). На 23 май 1430 г. по време на едно от излизанията на французите от обсадения Компиен Жана д’Арк попада в плен на бургундците, които я предават на англичаните. Църковният съд в Руан я обвинява в ерес и в последствие тя е изгорена на клада (30 май 1431 г.). През 1456 г. във Франция е организиран нов процес, на който е реабилитирана. През 1920 г. Жана д’Арк е канонизирана от Католическата църква. \r\nНа тази дата са родени:  \r\n1923 г.  \r\nРоден е Франко Дзефирели - италиански режисьор и художник. Учи в Академията за изящни изкуства във Флоренция. Работи като актьор и асистент-режисьор. От 50-те години режисира драматични и оперни спектакли в Италия и по света, които се радват на неизменен успех. Първата му изява като постановчик в киното е късометражният филм \"Къмпинг\" (1957 г.). Световен успех имат неговите екранизации по творби на Шекспир - \"Укротяване на опърничавата\" (1967 г.) и \"Ромео и Жулиета\" (1968 г., \"Оскар\"), както \"Брат Слънце, сестра Луна\" (1972 г.). Огромен успех постига телевизионната версия на \"Иисус от Назарет\" (1977 г.), снимана по поръчка на Ватикан. В САЩ снима мелодрамите \"Шампионът\" (1979 г.), \"Безкрайна любов\" (1981 г.) и биографичния филм \"Младият Тосканино\" (1988 г.). Франко Дзефирели създава филмовите опери - \"Бохеми\" (1968 г.), \"Травиата\" (1982 г.), \"Отело\" (1985 г.). През 1991 г. пресъздава най-популярната Шекспирова пиеса \"Хамлет\". Други негови филми са: \"Птичката\" (1993 г.), \"Джейн Еър\" (1996 г.), \"Чай с Мусолини\" (1998 г.), \"Калас завинаги\" (2001 г.). \r\n1918 г.  \r\nРоден е Юлиус Швингер - американски физик. От 1939 г. е доктор по философия в Колумбийския университет. Работи в университета в Бъркли, Кеймбридж, Чикаго и Бостън. От 1943 г. до 1946 г. е в Радиационната лаборатория при Масачузетския институт. От 1947 г. до 1972 г. е професор в Харвард. От 1972 г. е професор в университета в Лос Анжелис. Главните му трудове са в областта на квантовата теория на полето, теорията на ядрените сили, теорията на разсейването и излъчването. Създава основите на квантовата електродинамика и изчислява ред радиационни поправки. Разработва вариационен метод в теорията на разсейването. Лауреат е на Нобелова награда за физика за 1965 г.(съвместно с Р. Ф. Фейнман и С. Томонак). Член е на Националната АН на САЩ и Американската академия за наука и изкуства. \r\n1865 г.  \r\nРоден е Казимеж Тетмайер-Пшерва - полски поет лирик, белетрист и драматург, представител на “Млада Полша”. Издава цикъла новели “На скалистото Подхале” (1-5, 1903-1910). Автор е на романи и повести: “Ксендз Петър” (1896), “Ангелът и смъртта” (1898), “Легенда за Татрите” (1 ч. - 1910, 2 ч. - 1911), “Краят на епопеята” (1913-1914). Пише също драми “Зивиша Черни” (1901), “Юда” (1917). \r\n1828 г.  \r\nРоден е Джордж Мередит - английски поет и романист. Автор е на стихосбирките “Модерна любов”, “Лирически поеми и песни на радостта и на земята” и др. Негови романи са “Диана Кросуей”, “Егоист” и др. \r\n1809 г.  \r\nРоден е Чарлз Роберт Дарвин - английски естественик и физиолог. Участва в научна експедиция по южноамериканските крайбрежия с кораба \"Бигъл\". Там събира първите материали за прочутото си съчинение \"За произхода на видовете чрез естествен подбор\" (1859 г.). През 1871 г. излиза книгата \"Произход на човека и половия отбор\", в която обосновава спорната хипотеза за произхода на човека от приматите. \r\n1809 г.  \r\nРоден е Ейбрахам Линкълн - американски политик, 16-и президент на САЩ (1860-1865 г.), републиканец. През 1833 г. е началник на пощенско бюро в Ню Сейлъм. Избран е за депутат през 1834 г., ръководител на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Той е един от основателите на Републиканската партия през 1854 г. По време на президентския му мандат Северът печели Гражданската война срещу Юга. Той слага край на сепаратизма в Американския съюз. През 1864 г. е преизбран за президент. Няколко дни по-късно е убит от Дж. У. Буут. \r\n1768 г.  \r\nРоден е Франц I - австрийски монарх (от 1792 г.), император на Австрия (от 1804 г.). Той е от Хабсбургско-Лотарингската династия и е последния император на Свещената Римска империя (1796-1806 г.) под името Франц II. Той е един от инициаторите за монархическа коалиция против революционна и наполеоновска Франция. През 1810 г. омъжва дъщеря си Мария Луиза за Наполеон I. Франц I е един от организаторите на Свещения съюз. Стреми се към усилване на клерикално-феодалния полицейски режим в Австрийската империя. \r\nНа тази дата умират:  \r\n1984 г.  \r\nУмира аржентинският писател Хулио Кортасар (1914 - 1984). Роден е на 26 август 1914 г. в Брюксел, Белгия. Следва литература и философия, работи като селски учител, през 40-те години отказва преподавателско място в университета в Мендео след провала на антиперонисткото движение. Литературната си дейност започва през 1938 г. Работи в Буенос Айрес като чиновник и преводач. Последните 30 години от живота си прекарва във Франция. Съчинения: сборник сонети “Присъствие” (1938), драматическата поема в проза “Крале” (1949), романите “Лотарията” (1960), “Последният рунд” (1969), “Книгата на Мануел” (1973); сборник с разкази “Бестиарий” (1951), “Краят на играта” (1956), “Тайните оръжия” (1959), “История на хронопахите и фамите” (1962), “Памеос и меопас” (1971) и др. Пише книга с публицистика. Разказът му “Лигите на дявола” служи като литературна основа за филма на М. Антониони “Фотоувеличение”. Едни от последните му сборници с разкази са “Толкова обичаме Гленда” и “Ненавреме \r\n1947 г.  \r\nУмира Курт Левин - германо-американски психолог. Представител на гещалтпсихологията от 20-те години, автор на експериментални изследвания върху волята и афекта. В годините 1926-1933 г. е професор в Берлинския университет. От 1932 г. е в САЩ, където разработва концепцията за личността, в чиято основа лежи понятието \"поле\" (заимствано от физиката) като единство на личността и нейното обкръжение. Той е един от основоположниците на експерименталното изследване на мотивацията и психологията на отделните групи (т. нар. групова динамика). Курт Левин е роден на 9 септември 1890 г. \r\n1939 г.  \r\nУмира Пий XI (Акиле Амброзио Рати) - римски папа от 6 февруари 1922 г. до 10 февруари 1939 г. Завършва в Рим Грегорианския католически университет и академията \"Св. Тома\". В продължение на 30 години е директор на Амброзианската библиотека в Милано. През 1914 г. става заместник-директор, а след това директор на Ватиканската библиотека. През 1919 г. става епископ, след което е назначен за милански архиепископ и получава кардиналски сан. По време на неговия понтификат са подписани Латеранските договори, които създават града държава Ватикана. Издава първата енциклика на език, различен от латинския - \"Nonalliamo bisongo\" (\"Не изпитваме нужда\"). По отношение на външната политика се стреми да изглажда противоречията между европейските държави и да стопира експанзионистичните стремежи на нацистка Германия и фашистка Италия. Не е ясна напълно причината за внезапната му смърт. Съществуват сериозни основания да се смята, че е отровен. \r\n1852 г.  \r\nУмира Ксавие дьо Местр - френски писател, учен, художник, граф. Емигрира в Русия през 1800 г. и става офицер в руската армия, участва във войните в Кавказ и Персия. По-късно е директор и библиотекар на Адмиралтейския музей в Санкт Петербург. Член на АН в Торино и Савоя, автор на много научни трудове по химия и физика. Превежда басните на И. А. Крилов на френски език. Добър художник миниатюрист и пейзажист. \r\n1804 г.  \r\nУмира Имануел Кант - немски философ и мислител. Той е роден на 22 април 1724 г. в Кьонигсберг. След завършване на университета в Кьонигсберг Кант работи като домашен учител в продължение на 9 години. От 1755 г. преподава в университета в Кьонигсберг. Известно време е библиотекар в кралския замък в Кьонигсберг. Неговото творчество се отличава с два периода на развитие - докритически (до 1770 г.) и критически (след 1770 г.). В докритическия период признава възможността за умозрително познаване на вещите такива, каквито те съществуват, а в критическия период отрича способността за такова познание. В “докритическия” период разработва “небуларна” космогонна хипотеза за образуване на Слънчевата система (“Всеобща естествена история и теория на небето”, 1755 г.). В нея изказва предположението, че планетната система се образува от първоначално “мъглявина” - огромен облак дифузно вещество. Изказва догадка за съществуването на Голяма система от галактики, доказва забавянето на въртенето на Земята около оста си. Дисертацията му “За формата и принципите на чувствено възприемания и умопостигаемия свят” (1770 г.) се явява като начало на прехода към “критическия” период, в който създава основните си произведения “Критика на чистия разум” (1781 г.), “Критика на практическия разум” (1788 г.) и “Критика на способността за съждение” (1790 г.). В тях Кант излага учението си за явленията и вещите, съществуващи сами по себе си - “вещи в себе си”. Според него познанието започва с въздействието на “вещите в себе си” върху органите на осезанието и предизвикват усещания - материалистически възглед. Но в учението за формите и границите на познанието Кант твърди, че нито усещанията, нито понятията и съжденията могат да дадат някакво теоретично знание за “вещите в себе си”. Те са непознаваеми. Емпиричните знания за вещите могат неограничено да се разширяват и задълбочават, но това не приближава човека към познаването на “вещите в себе си”. В логиката Кант различава обикновената, или общата, и трансценденталната логика. Общата логика изследва формите на мисленето, като не се интересува от тяхното съдържание, а трансценденталната логика изследва във формите на мисленето това, което дава на знанието априорен, всеобщ и необходим характер. \r\n1798 г.  \r\nУмира Станислав Август Понятовски - последният полски крал (1764-1795 г.). През 1757-1762 г. е полско-саксонски посланик в Русия. Избран е за крал с подкрепата на Екатерина II и пруския крал Фридрих II. Външната му политика е ориентирана към Русия. Абдикира на 25 ноември 1795 г. До края на живота си живее в Петербург. \r\n1763 г.  \r\nУмира Пиер Карле дьо Шамблен дьо Мариво - френски писател, драматург. През 1742 г. става член на Френската академия. Автор е на романите “Удивителните постъпки на симпатията” (1713-1741 г.), “Животът на Мариана” (1731-1741 г.), “Хитрият селянин” (1734-1735 г.) и др. Създава нов вид комедия, противоположна на Молиеровата - “Завещанието”, “Изпитанието”, “Изненадата на любовта”, “Островът на разума”, “Игра на любовта и случая”, “Лъжливите признания” и др. \r\n1690 г.  \r\nУмира Шарл Льо Брюн - френски художник-живописец и декоратор. Роден е на 24 февруари 1619 г. Учи при Ж. Перие (от 1632 г.) и С. Вуе (1634-1637 г.). Заедно с Н. Пусен посещава Италия в периода 1642-1646 г., където изучава произведенията на Рафаел, болонските академисти и античната скулптура. Той е един от основателите (1648 г.) на Кралската академия по живопис и скулптура (ректор от 1668 г.). През 60-те години на ХVII в. е \"пръв живописец на краля\" и директор на кралската манифактура за гоблени. Ръководи създаването на декоративни ансамбли в интериорите на Лувъра, Версай и др., изпълнява проекти за скулптури, мебели. Сред по-известните му живописни платна са: \"Каещата се Магдалена\" (1656-1657 г.), серията картини \"Историята на Александър Македонски\" (1660-1668 г.) и др. Шарл Льо Брюн е един от създателите на официалния придворен стил на Луи ХIV. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.02.12", "title": "Денят 12 февруари в световната история"}
{"url": "http://www.focus-news.net/news/2019/02/12/2622423/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Никола Славков“ в Център се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Орфано“, ул. „Порто Лагос“, ул. „Адриана Будевска“, ул. „Никола Славков“ №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Адриана Будевска “ №4. \r\nВъв връзка с монтаж на спирателен кран и реконструкция на уличен водопровод на ул. „Севастократор Калоян“ в кв. „Бояна“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Севастократор Калоян“ от ул. „Байкал“ до пл. „Сборище“, ул. „Орешарска“ от ул. „Севастократор Калоян“ до ул. „Даскал Стоян Попандреев“, ул. „Байкал“ от ул. „Севастократор Калоян“ до ул. „Герганица“, ул. „Белите брези“ от ул. „Севастократор Калоян“ до ул. „Даскал Стоян Попандреев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Севастократор Калоян“ ъгъла с ул. „Орешарска“. \r\nВъв връзка с диагностика на уличен водопровод на ул. „Суходолски път“ в кв. „Филиповци“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Суходолски път“ по ул. „Люлин“ от ул. „Детелина“ до ул. „Георги Стоянов“ и ул. „Погледец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плиска“ ъгъла с ул. „Христо Матов“. \r\nВъв връзка с извършване на строително-монтажни работи на ул. „Околовръстен път“ в кв. „Манастирски ливади“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Околовръстен път“ от №43 до №47. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстен път“ от №43 . \r\nВъв връзка с изграждане на сградно водопроводно отклонение на ул. „Бъдеще“ в кв. „Кумарица“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Бъдеще“ от ул. „Заводско шосе“ до ул. „Първа шопска дивизия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бъдеще“ ъгъла с ул. „Заводско шосе“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/12/2622426/sport-vavrinka-zapochna-s-pobeda-v-roterdam.html", "text": "Стан Вавринка започна с победа участието си на турнира по тенис от сериите ATP 500 в Ротердам. В двубой от първи кръг шампионът от 2015-а година се наложи над Беноа Пер със 7:6, 6:1. Във втората фаза от надпреварата Вавринка ще играе срещу победителя от мача между четвъртия в схемата Милош Раонич и Филип Колшрайбер.", "date": "2019.02.12", "title": "Спорт: Вавринка започна с победа в Ротердам"}
{"url": "http://www.focus-news.net/news/2019/02/12/2622425/nimh-zhalt-kod-za-silen-vyatar-e-obyaven-v-21-oblasti-na-stranata.html", "text": "Жълт код за силен вятър е обявен в 21 области на страната, сочи  справка на сайта на НИМХ . Предупреждението за силен вятър се отнася за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Стара Загора, Пловдив, Пазарджик, Благоевград, Кюстендил, Перник, София град и София-област. В тези области ще духа запад-северозападен вятър със скорост 14-19 м/сек.  \r\nПредупреждение за силен вятър е в сила и за цялото Черноморско крайбрежие. Очаква се усилване на вятъра от юг с пориви 14-17 м/сек (7 бала по Бофорт).", "date": "2019.02.12", "title": "НИМХ: Жълт код за силен вятър е обявен в 21 области на страната"}
{"url": "http://www.focus-news.net/news/2019/02/12/2622428/dobrich-poetichna-vecher-posvetena-na-trifon-zarezan-i-sveti-valentin-shte-se-provede-v-kavarna.html", "text": "Поетична вечер, посветена на Трифон Зарезан и Свети Валентин, ще се проведе от 17.30 в Художествена галерия „Христо Градечлиев” в Каварна. Това съобщиха от пресцентъра на  Община Каварна . Каварненски творци, както и членове на литературния клуб при Народно читалище „Съгласие-1890” ще споделят свои, както и класически произведения, трепети, възгледи и впечатления с техните приятели по перо от литературен клуб „Йордан Кръчмаров” при Народно читалище „Паисий Хилендарски” – Балчик.  \r\nКаним всички любители на любовната лирика, както и на хубавото вино, да се пренесем заедно във вълшебния свят на красивата и стойностна поезия.", "date": "2019.02.12", "title": "Добрич: Поетична вечер, посветена на Трифон Зарезан и Свети Валентин, ще се проведе в Каварна"}
{"url": "http://www.focus-news.net/news/2019/02/12/2622429/pazardzhik-remont-ogranichava-dvizhenieto-po-patya-selo-dyulevo-strelcha.html", "text": "Натоварено е движението по главните пътища в област Пазарджик. Пътните настилки са мокри ,на места с условия за аквапланинг, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.12", "title": "Пазарджик: Ремонт ограничава движението по пътя село Дюлево-Стрелча"}
{"url": "http://www.focus-news.net/news/2019/02/12/2622430/burgas-akustichno-izpalnenie-na-grupa-goresht-pyasak-shte-se-sastoi-v-grada.html", "text": "Акустично изпълнение на група „Горещ пясък“ ще се състои в Бургас, съобщиха от пресцентъра на  Община Бургас . Групата кани публиката на романтична среща два дни преди празник Свети Валентин от 18.00 часа в експоцентър „Флора“. Входът е безплатен.", "date": "2019.02.12", "title": "Бургас: Акустично изпълнение на група „Горещ пясък“ ще се състои в града"}
{"url": "http://www.focus-news.net/news/2019/02/12/2622431/gabrovo-v-grada-shte-bade-predstavena-fotoizlozhba-na-natsionalen-park-muzey-shipka-buzludzha-po-povod-141-godini-ot-osvobozhdenieto-na-balgariya.html", "text": "В града ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България. Това съобщиха за  Радио „Фокус“ – Велико Търново  от Музея. Експозицията, носеща наименованието „И днес йощ Балканът…“, ще бъде открита от 15.00 часа. Ще бъдат представени 44 творби на 20 автора и може да бъде разгледана до края на месец март. \r\nФотоизложбата е в резултат на обявеният на 17 март 2016 година от Национален парк-музей „Шипка-Бузлуджа“ национален фотографски конкурс „И днес йощ Балканът…“, посветен на 60 години от създаването си. Разположен на самия театър на военните действия, музеят обхваща района на историческите места, свързани с отбраната на Шипченския проход по време на Руско-турската война от 1877/78 г. Целта на конкурса бе да се разкаже за историята и развитието на Национален парк-музей „Шипка“ и да се опише със средствата на художествената фотография това изпълнено с исторически събития, патриотизъм и красива природа място. \r\nВ конкурса участваха български фотографи – професионалисти и любители, без възрастови ограничения, за да се насърчат за изява младите фотолюбители. Жури определи най-добрите творби, които да бъдат включени в представителната изложба. Конкурсът се проведе под егидата на Министерството на културата и съорганизатор – Национално сдружение Фотографска академия „Янка Кюркчиева“. \r\nЖурито класира на първо място творбата “Пазители” на Веселин Бонев, на второ място творбата “Скреж – 2″ на Калин Недков, третото място бе отредено на Ирена Пейчева за творбата “Залез – 2″. Присъдени бяха и две поощрителни награди на Деян Косев за творбата “Битката” и на Кольо Пейчев за творбата “На Шипка всичко е спокойно – 3″. \r\nНадежда КРЪСТЕВА", "date": "2019.02.12", "title": "Габрово: В града ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България"}
{"url": "http://www.focus-news.net/news/2019/02/12/2622432/daily-sabah-chetirima-turski-voennosluzheshti-sa-zaginali-pri-katastrofa-na-helikopter-v-istanbul.html", "text": "Четирима турски военнослужещи са загинали, след като хеликоптер на армията се разби близо до жилищен район в района на истанбулския квартал Чекмекьой в азиатската част на града, съобщава вестник  Daily Sabah , като се позовава на информация от губернатора Али Йерликая. \r\nСлед пристигането на линейките и спасителните екипи изтегленият военен персонал е бил прехвърлен в болница, поясни губернаторът на Истанбул.  \r\nВ изявление Министерството на отбраната заяви, че вертолетът тип UH-1 се е разбил, като причината към момента остава неизвестна. Започнало е разследване на инцидента от ранните вечерни часове на понеделник.  \r\nОт редакцията припомнят, че миналия ноември друг военен хеликоптер UH-1 се разби в района на Санджактепе, в резултат на което загинаха четирима войници, а друг бе ранен. В периода 2002-2011 г. подобни инциденти е имало с общо четири хеликоптера от същия модел.  \r\nХеликоптерите UH-1, чието производство завършва през 1976 г., се използват широко от армиите по света и се използват предимно за обучение, спасителни и транспортни цели. . Тереза Герова", "date": "2019.02.12", "title": "Daily Sabah: Четирима турски военнослужещи са загинали при катастрофа на хеликоптер в Истанбул"}
{"url": "http://www.focus-news.net/news/2019/02/12/2622434/burgas-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщи за  Радио „Фокус“ – Бургас  дежурният от Областно пътно управление. Температурите са положителни, пътищата са хлъзгави заради дъжда. Водачите да се движат с повишено внимание и съобразена скорост. Пътните настилки в града също са мокри. Интензивен е трафикът в централна градска част – по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на бургаска болница, по бул. „Никола Петков“ и бул. „Яким Якимов“. По бул. „Захари Стоянов“ в посока ж.к. „Меден Рудник“ движението също е натоварено. \r\nМария КУРТЕВА", "date": "2019.02.12", "title": "Бургас: Мокри са пътните настилки в областта"}
{"url": "http://www.focus-news.net/news/2019/02/12/2622433/plovdiv-mokri-sa-patnite-nastilki-v-oblastta.html", "text": "Мокри са пътните настилки в Пловдив и областта, съобщи за  Радио „Фокус“-Пловдив  дежурният в Областно пътно управление. През изминалото денонощие навсякъде е валяло дъжд с изключение в района на Студенец и село Здравец, където е валяло сняг. Няколко ограничения за движения на МПС са въведение в област Пловдив. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград-Нареченски бани. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Повишена опасност от падащи камъни има по пътищата в планинските райони. Водачите трябва да шофират внимателно по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, съветват от Областно пътно управление. Проходът Троян-Кърнаре остава затворен за движение на всички моторни превозни средства. Движението в Пловдив е интензивно. Традиционно колони от автомобили се образуват по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както и по входно-изходните артерии. Затворен за движение е участъкът от ул. „Христо Г. Данов“, в отсечката между ул. „Антим I“ и ул. „Свети Климент“ заради строително-ремонтни дейности. Очаква се благоустройството да приключи до края на април. Като обходен маршрут може да се използва трасето ул. „Антим I“ – ул. „Скайлер“ – ул. „Софроний Врачански“. \r\nМария РУСЕВА", "date": "2019.02.12", "title": "Пловдив: Мокри са пътните настилки в областта"}
{"url": "http://www.focus-news.net/news/2019/02/12/2622427/blagoevgrad-ritual-po-polagane-na-tsvetya-pred-pametnika-na-mayor-ivan-orlinski-shte-se-sastoi-v-dvora-na-tsarkvata-vavedenie-bogorodichno.html", "text": "Ритуал по полагане на цветя пред паметника на майор Иван Орлински ще се състои в двора на църквата „Въведение Богородично“ от 11 часа. Това съобщиха от пресцентъра на  Община Благоевград . Ритуалът е по повод 141 години от първото Освобождение на Горна Джумая от турско робство.", "date": "2019.02.12", "title": "Благоевград: Ритуал по полагане на цветя пред паметника на майор Иван Орлински ще се състои в двора на църквата „Въведение Богородично“"}
{"url": "http://www.focus-news.net/news/2019/02/12/2622435/blagoevgrad-predstavlenieto-alaminut-na-zhivo-shte-bade-predstaveno-v-zala-peyo-yavorov.html", "text": "Актьорите от „Аламинут“ идват в Благоевград, за да представят своите авторски скечове и стендъпи. Това съобщиха от пресцентъра на  Община Благоевград . Събитието ще се проведе от 19.00 часа в зала „Пейо Яворов“. Участие в спектакъла ще вземат актьорите Робин Кафалиев, Таня Кожухарова, Атанас Бончев – Наката, младите им колеги от Театрално-музикален център - Иван Иванов, Росица Кехайова и Яцек Янков. В екипа влизат също и  танцовата формация и бенд оркестъра на Арт академия Балкани. \r\nПо време на представлението, в реално време, пред очите на публиката актьорите ще се превъплъщават в различни интересни и забавни роли. Естествено, всичко това е съпътствано с редица недоразумения, гафове, недомислици и много смях. Целият спектакъл ще бъде придружен с много светлини, музика, танци и изненади за благоевградската публика.  \r\nБилети се продават на касата на зала „Пейо Яворов“. За повече информация на телефон 0899942229 - Импресарио Иванов Мюзик. \r\nНа касата на зала „Пейо Яворов“ е поставена и кутия, в която всеки желаещ може да остави дарение, в помощ на Владислав Кипров, на който предстои спешна животоспасяваща операция.", "date": "2019.02.12", "title": "Благоевград: Представлението „Аламинут на живо“ ще бъде представено в зала „Пейо Яворов“"}
{"url": "http://www.focus-news.net/news/2019/02/12/2622417/sofiya-vavezhda-se-organizatsiya-na-dvizhenieto-za-provezhdane-na-sabitie-v-hotel-ramada.html", "text": "Въвежда се организация на движението за провеждане на събитие в хотел „Рамада”. Това съобщиха от  пресцентъра на Столична община.  От 09.00 часа до приключване на мероприятието се забранява престоят и паркирането на пътни превозни средства, с изключение на автомобилите на делегатите и извън местата в режим на платено паркиране „служебен абонамент” на западното локално пътно платно на бул. „Кн. Мария Луиза” между ул. „Струга” и пл. „Лъвов мост”.", "date": "2019.02.12", "title": "София: Въвежда се организация на движението за провеждане на събитие в хотел „Рамада”"}
{"url": "http://www.focus-news.net/news/2019/02/12/2622438/vidin-slab-snyag-vali-na-prohoda-petrohan-patyat-e-zaskrezhen-i-opesachen.html", "text": "Слаб сняг вали на прохода Петрохан, пътят е заскрежен и опесъчен, каза за  Радио „Фокус“ – Видин  дежурният служител в Областно пътно управление – Монтана. Той посочи, че температурата на прохода е минус 2 градуса, духа умерен западен вятър. Остава забраната за преминаване през прохода на автомобили над 12 тона. Трафикът в сутрешните часове през прохода е с нормална интензивност, повече автомобили се движат в посока за София. \r\nАнна ЛОЗАНОВА", "date": "2019.02.12", "title": "Видин: Слаб сняг вали на прохода Петрохан, пътят е заскрежен и опесъчен"}
{"url": "http://www.focus-news.net/news/2019/02/12/2622441/dobrich-obichayat-zaryazvane-na-loza-shte-se-sastoi-v-kavarna-na-14-fevruari.html", "text": "Възстановка на традиционния обичай „Зарязване на лоза“ ще се състои в Каварна на 14 февруари по случай празника Трифон Зарезан, съобщиха от  пресцентъра на Община Каварна.  Организатори на тържеството са община Каварна и Етнографският комплекс в града. Празникът започва в 11.00 ч. в двора на музейния комплекс. Организаторите отправят покана към каварненци и гостите на града да се включат в празничното веселие.", "date": "2019.02.12", "title": "Добрич: Обичаят „зарязване на лоза“ ще се състои в Каварна на 14 февруари"}
{"url": "http://www.focus-news.net/news/2019/02/12/2622442/faz-germanskiyat-pazar-na-truda-se-nuzhdae-ot-nay-malko-260-hilyadi-chuzhdentsi-izvan-es-pokazva-izsledvane.html", "text": "Германският пазар на труда се нуждае ежегодно от най-малко 260 хил. чужденци от държави извън Европейския съюз. Това показва проучване, цитирано от националния ежедневник  Die Frankfurter Allgemeine Zeitung . \r\nПредвид застаряващото население, без миграция, предлагането на работна ръка ще се свие с около 20 милиона души до 2060 г., т.е. с почти една трета. Същевременно имиграцията от други страни от ЕС ще намалее в бъдеще в сравнение с предходните години. Това е заключението в изследването на Фондация „Бертелсман“.  Тереза Герова", "date": "2019.02.12", "title": "FAZ: Германският пазар на труда се нуждае от най-малко 260 хиляди чужденци извън ЕС, показва изследване"}
{"url": "http://www.focus-news.net/news/2019/02/12/2622444/pregled-na-osnovnite-temi-v-starozagorskiya-pechat.html", "text": "“Община Стара Загора върна към живот един от символите на града“, е водещо заглавие на вестник  „Старозагорски новини“ . Един от символите на Стара Загора - механичният часовник на сградата на Централна поща, след дълго прекъсване отново работи. Десетилетия наред той беше част от градската атмосфера и почти нямаше старозагорец, който минавайки покрай Пощата, да не погледне нагоре и да не свери собствения си часовник с този от кулата... До деня, когато стрелките му застинаха на 6 без 20 заради счупено зъбно колело. След многократни сигнали и запитвания от граждани и след намесата на Общината повреденият детайл на механизма вече е изработен. \"В момента правим тестовете, за да видим дали часовникът не изостава или избързва. Ще го коригираме при нужда. Вече намерихме и часовникар от Стара Загора, който ще го поддържа. Остава да решим въпроса с достъпа. Тепърва ще говорим с ръководствата на двете компании, собственици на сградата - \"Виваком\" и \"Български пощи\", за да можем ние да заключваме помещението и да няма друг достъп до него\", съобщи за медията ни Боян Даскалов, началник-отдел \"Административно-стопанска дейност\" в Община Стара Загора. Той уточни, че часовникът, който е един от символите на града, ще продължи да работи за сметка на Общината. Сградата на Централна поща - Стара Загора, е построена през 1934 г. Неин архитект е Христо Атанасов, проектирал и пощенските станции в Казанлък и Габрово. Трите изключително много си приличат, основно по високите часовникови кули.  \r\n„Принцесата на Саксония дари болнични легла на УМБАЛ \"Киркович\"“, пише още изданието. 20 болнични легла с шкафчета дари на УМБАЛ \"Проф. д-р Стоян Киркович\" принцесата на Саксония Теофана фон Саксен. Дарението е напълно безплатно за най-голямото лечебно заведение в Старозагорска област. Теофана фон Саксен, която е с български произход, съобщи, че леглата идват от болнично заведение в Германия и общата им стойност се изчислява на 4 000 лв. Директорът на УМБАЛ \"Проф. Д-р Стоян Киркович\" проф. Йовчо Йовчев не скри, че подобно дарение до момента лечебното заведение не е получавало. Той уточни, че 10 от леглата вече са разпределени в Клиниката по ортопедия, а останалите 10 - в Отделението по физиотерапия. Теофана фон Саксен подчерта, че с такива придобивки ще се сдобият и болниците в  Сливен, Тетевен и Перник. \"Успяхме да ангажираме около 70 камиона, които пренесоха близо 3 000 легла и шкафчета за болници в страната от Германия. Тези дарения са напълно безплатни за българските болници и са резултат от личните ми контакти. Ако те трябваше да бъдат заплатени, щяха да струват около 10 000 лева,\" коментира принцесата на Саксония, чийто баща Петър Аладжов е бил председател на Българската търговска банка и върховен комисар на военновременното стопанство в България по времето на Втората световна война. Първият си благотворителен жест Теофана фон Саксен е направила в началото на демократичните промени у нас, когато от свои близки разбрала за състоянието на здравните заведения у нас. През 2013 г. тя е била удостоена с почетен плакет от здравното министерство. В знак на признание за направеното дарение проф. Йовчо Йовчев подари на Теофана фон Саксен картина на старозагорски художник с благодарствено писмо за благородната й инициатива и с надежда тя да не остане единствена. Проф. Йовчев разкри, че за последно лечебното заведение е закупило нови легла през 2011 г. На срещата с Теофана фон Саксен присъстваха зам.-председателят на НС Емил Христов, областният управител Гергана Микова, директорът на РЗИ - Стара Загора, д-р Златина Нанева, директорът на РЗОК д-р Жулиета Здравкова, както и ректорът на Тракийския университет проф. Иван Въшин. В УМБАЛ \"Проф. д-р Стоян Киркович\" беше представен и модерен термограф за ранна диагностика на рак на млечната жлеза, с който болницата се сдоби преди около месец. Новият апарат е на стойност 1 000 лв. Д-р Стоян Николов обясни, че уредът е част от системата за ранна диагностика на рака на млечната жлеза при жените. Предимствата му са, че е преносим и лесно може да бъде ползван. Няма лъчево натоварване на пациента и няма ограничение във възрастта на изследвания пациент. Д-р Николов уточни, че на този етап НЗОК не поема разходите по изследването, което в УМБАЛ \"Проф. Д-р Стоян Киркович\" се предлага на стойност от 40 лв. Специалистът съобщи още, че с новата придобивка ръководството на болничното заведение е решило да създаде университетски диагностичен център за ранна диагностика на рака на млечната жлеза. Предвижда се той да бъде към хирургичната клиника. „Общинският съветник Юсни Ибрям: Концепцията на Каракачанов за циганите е предизборна“, отбелязва вестникът. \"Концепцията на вицепремиера Красимир Каракачанов за интеграцията на ромите е предизборна. Защо не я представи миналата година? На всички ни я ясно, че всеки гледа да яхне белия кон преди изборите и той го прави сега, на гърба на ромите. В концепцията му има и добри неща, но като цяло е прах в очите на избирателите\", заяви пред \"Старозагорски новини\" независимият съветник от Общински съвет Стара Загора Юсни Ибрям. Той остро разкритикува част от мерките, заложени в концепцията на вицепремиера, една от които е \"премахване на гетата\". \"Какво значи да премахнем едно гето? Аз не мога да говоря за цяла България, защото не съм запознат къде какви гета има, но познавам крайния ромски квартал в Стара Загора - \"Лозенец\", тъй като живея в него от 50 години. Премахване означава събаряне на ромските къщи и изселване. Това ли е крайната цел на един български политик - да събаря къщи, за да спечели някакви \"патриотични\" гласове?! Според мен такива политици са се изчерпали откъм идеи за политиката и правят всичко възможно само и само да привлекат гласоподаватели\", коментира Юсни Ибрям. На опустошителна критика старозагорският старейшина подложи и идеите на Каракачанов за създаването на доброволчески отряди, и за намаляване на раждаемостта сред ромите. \"Вицепремиерът говори за безплатни аборти. Но защо вместо да бъдат мъчени жените с аборти, в концепцията не е предложено да се кастрират мъжете? Така ще е сигурно, че ромското население ще намалее и ще бъде гарантирано, че до 2050 г. то няма да е мнозинство, каквито прогнози имаше\", контрира Юсни Ибрям. Общинският съветник не скри одобрението си от предложените в концепцията мерки за проверка на ромските НПО-та, болшинството създадени на принципа \"куче влачи, диря няма\", както и част от идеите, свързани с образование. Юсни Ибрям обаче беше категоричен, че докато у нас ромските деца са заставени да учат или в ромските училища в кварталите, или в обособени ромски паралелки в други градски училища, проблемът няма да бъде решен. По думите му повечето от завършилите основно образоване в ромските училища не могат да четат. Това, според него, е една от причините част от родителите да не пускат децата си на училище. Във връзка с образованието Юсни Ибрям акцентира на един \"заметен под килимчето\" проблем, за който политиците или не знаят, или се правят, че не знаят. \"Само в старозагорския квартал \"Лозенец\" аз познавам над 300 младежи, които нямат документи за самоличност. Всички те са от бедни семейства, живеят в пренаселени къщи и заради действащите нормативни разпоредби не могат да получат адресна регистрация, което е пречка за издаването на лични карти, когато станат на 14 години. Това автоматично ги лишава от правото им да продължат образованието си, дори и да имат желание, и да бъдат наемани на работа, защото никой работодател не наема хора без документи за самоличност. Някой ще ни обясни ли защо на дошлите у нас бежанци им се издават документ за самоличност, а нашите деца и внуци да нямат издаден такъв. С концепцията си вицепремиерът Каракачанов не става ли участник в бъдещата им реализация като проститутки, или наркодилъри?\", пита Юсни Ибрям. Според него мерките в концепцията на вицепремиера няма да решат ромските проблеми, но ще създадат такива както в малката коалиция на \"Обединените патриоти\", така и на ГЕРБ. \"Не искам да накърня никой, не искам да обиждам никой, но за мен това е една ранна предизборна агитация от страна на г-н Каракачанов, която обаче ще доведе до ескалация на етническото напрежение\", заключи Юсни Ибрям.", "date": "2019.02.12", "title": "Преглед на основните теми в старозагорския печат"}
{"url": "http://www.focus-news.net/news/2019/02/12/2622439/blagoevgrad-vremenno-e-ogranicheno-dvizhenieto-po-tretoklasen-pat-108-am-struma-selo-ribnik-za-mps-nad-12-t-poradi-remontni-deynosti.html", "text": "Временно е ограничено движението по третокласен път – 108 АМ „Струма“ – село Рибник за МПС над 12 т. поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 31 юли. В региона няма въведение други забрани за преминаването на леки и товарни автомобили. Повишена опасност от падащи камъни има в Кресненското дефиле и в района на прохода Предел. Няма регистрирани сигнали за инциденти или такива, които да са свързани с паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. \r\nЛора КАЛЧЕВА", "date": "2019.02.12", "title": "Благоевград: Временно е ограничено движението по третокласен път – 108 АМ „Струма“ – село Рибник за МПС над 12 т. поради ремонтни дейности"}
{"url": "http://www.focus-news.net/news/2019/02/12/2622443/veliko-tarnovo-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в старата столица, предаде репортер на  Радио „Фокус“ – Велико Търново . Времето в града е ясно, без валежи и намалена видимост. Трафикът в началото на деня е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ / при отбивката за стадион „Ивайло“/ и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа. Условията за пътуване в останалата част от областта са нормални. Настилките са мокри и хлъзгави. Нови въведени ограничения няма. Отворен за движение е Прохода на Републиката, но там все още важи предупреждението за опасност от падащи камъни. Настилката там също е мокра. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. \r\nЛуиза ТРАНЧЕВА", "date": "2019.02.12", "title": "Велико Търново: Мокри и хлъзгави са пътните настилки в областта"}
{"url": "http://www.focus-news.net/news/2019/02/12/2622437/nezavisen-makedoniya-znameto-na-nato-shte-bade-izdignato-pred-sgradata-na-makedonskoto-pravitelstvo.html", "text": "Знамето на НАТО ще бъде издигнато пред сградата на македонското правителство, съобщава електронното издание на скопския вестник  „Независен“ , като припомня, че миналата седмица страните-членки на Алианса подписаха Протокол за присъединяване на югозападната ни съседка под новото й име. \r\nСъбитието ще бъде отбелязано с тържествена церемония в часовете преди обед. Предвидено е в рамките й министър-председателят на Македония Зоран Заев да направи специално обръщение. Очаква се да присъстват представители на управляващите в Скопие, на щаба на НАТО в Македония и на посланици на страни-членки на Организацията на Северноатлантическия договор. \r\nНа следващото заседание правителството трябва да приеме план за действие за прилагане на конституционните промени, произтичащи от Преспанския договор, след което да се приложи новото конституционно име - Република Северна Македония. Тереза Герова", "date": "2019.02.12", "title": "„Независен“ (Македония): Знамето на НАТО ще бъде издигнато пред сградата на македонското правителство"}
{"url": "http://www.focus-news.net/news/2019/02/12/2622440/sds-vestnik-demokratsiya-navarshva-29-godini.html", "text": "Вестник „Демокрация“ навършва 29 години. Това съобщиха от пресцентъра на  СДС . Първият брой на вестника излиза на 12 февруари 1990 г. Той стартира като издание на Независимия синдикат на журналистите в България и става партийният вестник на Съюза на демократичните сили. „Демокрация“ постави началото на свободната българска журналистика и беше синият отговор на червения орган „Работническо дело“. През годините „Демокрация“ беше символ на СДС, а СДС – символ на „Демокрация“. С общи усилия СДС и „Демокрация“ започнаха промяната в България преди 30 години, за да я видим днес равноправна евроатлантическа държава\", посочиха от СДС. „В началото на прехода вестникът беше източникът, от който гражданите следяха с доверие и надежди прохождането на българската демокрация. Той беше пространството, в което се събраха свободният дух и талантът на българските журналисти, политици и общественици, които имаха една обща цел – България да отхвърли комунизма, да бъде свободна и да тръгне уверено по европейския си път\", заявиха от СДС.  „На „Демокрация“ се доверяваха не само седесарите, но и всички българи, които искаха промяната наистина да се случи. Вестникът се четеше с гордост и усещане за съпричастност към една голяма общност – тази на свободните хора. Много силни пера оставиха следа в историята на вестника и го превърнаха в трибуна на новото време, което беше наше – на всички антикомунисти, демократи и хора на духа\", добавиха от СДС. Според тях Рожденият ден на „Демокрация“ е рожденият ден на свободното слово в България. „Честит празник на всички, които свързаха съдбата и професионалния си път със синия вестник и на неговите читатели\", пожелаха от СДС.", "date": "2019.02.12", "title": "СДС: Вестник „Демокрация“ навършва 29 години"}
{"url": "http://www.focus-news.net/news/2019/02/12/2622448/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.12", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/12/2622447/pazardzhik-okrazhniyat-sad-shte-gleda-deloto-sreshtu-bivsh-kmet-na-obshtina-rakitovo-za-naneseni-imushtestveni-vredi.html", "text": "Окръжният съд ще гледа поредно дело срещу бивш кмет на Община Ракитово за нанесени имуществени вреди, съобщиха от пресцентъра на  Съда . Делото е образувано по внесен обвинителен акт от Окръжната прокуратура. Срещу Емилия Еленкова е повдигнато обвинение за престъпление по служба за това, че в периода 18 август 2011 г. – 8 септември 2011 г. в качеството си на длъжностно лице – кмет на Община Ракитово е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието ѝ са настъпили значителни имуществени вреди за Общината в размер над  256 000 лв. Началото на съдебното заседание е в 09.45 часа, съдия-докладчик е Коста Стоянов.", "date": "2019.02.12", "title": "Пазарджик: Окръжният съд ще гледа делото срещу бивш кмет на Община Ракитово за нанесени имуществени вреди"}
{"url": "http://www.focus-news.net/news/2019/02/12/2622445/sliven-teatralnata-postanovka-vsyaka-godina-po-sashtoto-vreme-s-uchastieto-na-hristo-shopov-i-liliya-maravilya-shte-bade-predstavena-v-zala-sliven.html", "text": "Театралната постановка „Всяка година по същото време“ с участието на Христо Шопов и Лилия Маравиля ще бъде представена от 19.00 часа на сцената в зала „Сливен“. Това съобщиха от пресцентъра на  Община Сливен . „Всяка година по същото време“ е пиеса, която рисува история с палитрата на всички човешки емоции и състояния. Майсторската игра на актьорите завладява театралната публика още в първата част на продукцията – „Догодина по същото време“ – пиеса по сценарий на блестящия драматург Бърнард Слейд.", "date": "2019.02.12", "title": "Сливен: Театралната постановка „Всяка година по същото време“ с участието на Христо Шопов и Лилия Маравиля ще бъде представена в зала „Сливен“"}
{"url": "http://www.focus-news.net/news/2019/02/12/2622446/shumen-dazhd-vali-v-oblastta-patishtata-sa-mokri-i-hlazgavi.html", "text": "Дъжд вали в Шумен, пътищата са мокри и хлъзгави, предаде репортер на  Радио „Фокус“- Шумен . Времето е облачно, ветровито. Натоварен е трафикът по основните републикански пътища в региона. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.12", "title": "Шумен: Дъжд вали в областта, пътищата са мокри и хлъзгави"}
{"url": "http://www.focus-news.net/news/2019/02/12/2622449/smolyan-mokri-i-chastichno-zaledeni-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, със слаби валежи от дъжд, а по високите части от сняг. Температурата на въздуха е в интервала от минус 2 до 6 градуса. Пътните настилки са мокри, частично заледени на места, но са обработени. Няма ограничения по проходите в област Смолян, с изключение на прохода „Пампорово“, където целогодишно и забранено движението на автомобили над 3,5 тона. Остава затворен и пътят от отклонението за НАО „Рожен“ посока Лъки до границата са ОПУ – Пловдив. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. В Смолян пътните настилки са мокри. \r\nНели ГЕРГЬОВСКА", "date": "2019.02.12", "title": "Смолян: Мокри и частично заледени са пътищата в областта, настилките са обработени"}
{"url": "http://www.focus-news.net/news/2019/02/12/2622450/dimitar-tosev-kmet-na-voyvodinovo-spokoyna-e-situatsiyata-v-selo-voyvodinovo-nyama-etnichesko-prochistvane-kakto-tvardyat-pravozashtitnite-organizatsii.html", "text": "Спокойна е ситуацията в село Войводиново, няма етническо прочистване, както твърдят правозащитните организации. Това каза за сутрешния блок „Добро утро, България“ на  Радио „Фокус“  кметът Димитър Тосев. „Циганите до сега са живели по много спокоен начин, не са имали никакви ангажименти към държавата и обществото. Имали са ангажимент само за самите тях да могат да изкарат пари за прехраната си без да плащат данъци сгради, смет и т.н. Тъй като според тях няма къде да отидат, част от циганите бяха решили да се върнат в селото и това са тези, които имат 17 по-масивни постройки, незаконно построени върху земеделска общинска земя. Чиста провокация е това, че им се дават съвети вместо да се съобразят с мнението на населението във Войводиново, защото досега то е направило всичко за циганите“, обясни  той. Димитър Тосев каза още, че мерките от предлаганата от лидера на ВМРО Красимир Каракачанов Концепция за интеграцията на несоциализираните цигани не само са наложителни, но и са закъснели. Във връзка с пожара в селото, кметът коментира, че е немислимо да има предварителна организация, но уточни, че очаква експертната оценка. \r\nЙоланда ПЕЛОВА", "date": "2019.02.12", "title": "Димитър Тосев, кмет на Войводиново: Спокойна е ситуацията в село Войводиново, няма етническо прочистване, както твърдят правозащитните организации"}
{"url": "http://www.focus-news.net/news/2019/02/12/2622452/pregled-na-osnovnite-temi-vav-velikotarnovskiya-pechat.html", "text": "„Свищовската академия в най-тежко финансово състояние сред вузовете“ е заглавие на първа страница на областния всекидневник  „Янтра ДНЕС” . Стопанската академия в Свищов е с най-проблемно финансово състояние от всички държавни висши училища. Това заяви във  В. Търново министърът на образованието и науката Красимир Вълчев. Той коментира ситуацията във висшето училище, след като през миналата седмица Академичният съвет не гласува бюджета за настоящата година. „Търновци искат пасарелка над улица „Магистрална“, пише още вестникът. Да бъде изградена пасарелка над ул. „Магистрална“ в района на Търговски парк настояват великотърновци, които ежедневно пресичат главния път София – Варна. Всеки ден оттам преминават стотици хора, включително и много ученици, които вървят пеша от кв. „Зона В“ към централната част на града. „Кавга в Павликени завърши със счупена челюст“ е новина от криминалната хроника. На страница 5-та има коментар на Стопанската камара, които предлагат „извънредният труд да се увеличи от 150 на 300 часа годишно“. „Спартак“ отказа да играе в Свищов, „студентите“ биха в спаринг „Изгрев -93“.  \r\n„Недостигът на медицински специалисти в областта става критичен, в 13 специалности е останал по един лекар“  е заглавие от другия областен ежедневник  „Борба“ . Едва по един лекар от 13 медицински специалности лекува населението на областта, което по последни данни е 260 962 души. Броят на специалистите в не малко други дисциплини пък не надвишава трима доктори като повечето от тях са на възраст над 50 години. „Във В. Търново бе даден старт на платформата за граждански диалог „Европа в нашия дом“ е друга новина от първа страница. Председателят на ПГ на ГЕРБ Цветан Цветанов, евродепутатът Ева Майдел, министърът на образованието и науката Красимир Вълчев, неговите заместници и зам.-председателят на Образователната комисия в парламента Галя Захариева бяха вчера във Велико Търново, за да дадат старт на първата дискусия от платформата за граждански диалог „Европа в нашия дом“. Срещата се състоя във ВТУ „Св. Св. Кирил и Методий“. „Кметът на Горна Оряховица съди за обида чичото на депутата Явор Божанков, искът  е … 1 лев“ е новина от криминалната хроника. В областния ежедневник ще намерите и материал за предстоящото гостуване на президента Румен Радев във Великотърновска област, който ще празнува Трифон Зарезан в Сухиндол.", "date": "2019.02.12", "title": "Преглед на основните теми във великотърновския печат"}
{"url": "http://www.focus-news.net/news/2019/02/12/2622457/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 394 см., а температурата на водата 4.2 градуса. Предимно облачно ще е времето над българския участък на Дунав. До обяд на места ще има слаби превалявания от дъжд. Ще духа умерен до силен вятър от северозапад, с който ще нахлуе студен въздух. Максималните температури ще са между 4° и 7°.", "date": "2019.02.12", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/12/2622454/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщиха за  Радио „Фокус“ – Видин  от Областно пътно управление. Натоварен е главен път Е-79 в посока за граничен пункт „Дунав мост 2“. Най-натоварен е участъкът между Дунавци и Видин, пътуват предимно тежкотоварни автомобили. Падналият дъжд през изминалата нощ в областта е литър и половина на квадратен метър, пътните настилки в по-голямата си част са сухи, на места има и влажни участъци. За другите два гранични пункта в областта – „Връшка чука“ и „Брегово“, трафикът се осъществява нормално.  \r\nВ град Видин повече автомобили се движат на входно изходните артерии, в централната градска част и по булевард „Панония“. Скоростта на вятъра е 14 м/сек, температурата е 4 градуса. \r\nАнна ЛОЗАНОВА", "date": "2019.02.12", "title": "Видин: Проходими при зимни условия са пътищата в областта"}
{"url": "http://www.focus-news.net/news/2019/02/12/2622455/smolyan-v-rayonniya-sad-shte-se-gleda-delo-protiv-natsionalnoto-i-rasovoto-ravenstvo.html", "text": "От 10.00 часа в Районен съд – Смолян ще се гледа дело Против националното и расовото равенство, съобщиха от  Съда . Ефрем Моллов е обвинен в това, че на 05.05.2013 г. в читалище чрез книга е проповядвал дискриминация като е прокрамирал етноцентризъм чрез абсолютизиране и етническо разграничаване на трупа от хора причисляващи се към „помашки етнос“ и приписването им на изключителна и предопределена роля, с което са дисквалифицирани (обявени за по-низшестоящи, непълноценни, малоценни, недостойни и пр.) всички други българи неопределящи се като „етнически помаци“ и е проповядвал омраза основана на етническа принадлежност, като е използвал обидни, враждебни, дискриминационни, дехуманизирани думи и изрази спрямо българите нечислящи се към „помашкия етнос“, насаждане на исторически неправдоподобии тези за преследване, унижения, терор, насилие, спрямо „етническата трупа на помаците“ от страна на българите, като по този начин е могъл да възбуди омраза от и към българи самоопределящи към „помашки етнос“ и българи неопределящи се като такива – престъпление по чл. 162, ал. 1, пр от НК Моллов е обвинен и в това, че в същия ден в читалище чрез книга е проповядвал омраза основана на религиозна основа, като е апелирал за поведение противоречащо на християнската традиция и канон, използвал обидни, враждебни, дискриминационни, дехуманизирани слова спрямо български християни и насаждане на исторически неправдоподобии тези за преследване, унижения, терор, насилие, насилствено асимилиране, геноцид спрямо българи мюсюлмани от страна на българи християни, като по този начин е могъл да възбуди омраза от и към българи изповядващи християнска религия и българи последователи на исляма – престъпление по чл. 164, ал. 1от НК. Преди делото, от 9. 00 часа родолюбци от Смолян, ще изкажат гражданска си позиция по въпроса за проповядване на омраза между гражданите, събирайки се  пред сградата на съда.", "date": "2019.02.12", "title": "Смолян: В Районния съд ще се гледа дело против националното и расовото равенство"}
{"url": "http://www.focus-news.net/news/2019/02/12/2622459/pregled-na-osnovnite-temi-v-dobrudzhanski-pechat.html", "text": "„Подсъдима прокурорка поиска условна присъда за шофьор, убил мъж и бременната му съпруга“, съобщава на първа страница вестник  „Добруджанска трибуна“ .  Вместо да защити интереса на държавата и на пострадалите от престъплението – четири сирачета, Румяна Желева се превърна в адвокат на убиец. Те е пледирала за условна присъда на 27-годишен добричлия, убил в катастрофа хора. Желева е обвинена за извършено престъпление по служба и за лъжесвидетелстване. „Асоциация „Прозрачност без граници“ отличи Районен съд – Балчик“, съобщава всекидневникът. Отличието е за водещата роля на съда сред районните съдилища в страната по показател „Информация в услуга на гражданите“, предоставяна на интернет страниците на институциите. „Изложба за Апостола подредиха в Клуба на патриота в Тервел“, съобщава изданието. При голям интерес за пети пореден път ВМРО в добруджанското градче е открило изложба на документи, статии и книги, свързани с живота и делото на Васил Левски в навечерието на 146-та годишнина от гибелта му. Задържаха убийците на 80-годишен старец от Сенокос“, съобщава на първа страница другият регионален вестник  „Нова добруджанска трибуна“ . Разкрити са извършителите на убийство, извършено в края на 2018 година. След разследване под ръководство на Окръжен съд – Добрич на 4 февруари са установени извършителите на престъплението – единият на 45, другият на 25 години. Окръжната прокуратура е внесла искане за вземане на най-тежката мярка „задържане под стража“. Събрани са парите за съдебна експертиза по делото срещу инвестиционното намерение за добив на газ в района на Генерал Тошево, съобщава изданието. Събрани са 6 600 лв. Информацията е разпространена чрез един от обществените форуми в интернет от представител на инициативен комитет „За чиста България“. Според информацията в събирането на парични средства са се включили не само добруджанци, но и граждани от цялата страна. Следващото заседание по делото е насрочено за 5 март. Цяла страница всекидневникът посвещава на „Алхамбра перлата на мюсюлманската архитектура в Испания“. Алхамбра като част от световното културно наследство на ЮНЕСКО е била първият финалист в надпреварата за новите седем чудеса на света. Те са избирани от над 100 милиона души през 2017 година. Крепостта се намира на хълма Сабика и разглеждането й изисква предварително планиране поради големия интерес.", "date": "2019.02.12", "title": "Преглед на основните теми в добруджански печат"}
{"url": "http://www.focus-news.net/news/2019/02/12/2622456/pregled-na-osnovnite-temi-v-burgaskiya-pechat.html", "text": "„Хляб и хлебни изделия“ виси на 127 фирми“ е водещото заглавие в днешния брой на вестник  „Черноморски фар“ . „Фирмата е задлъжняла с над 1 милион лева към доставчици“ и „Бургаски пазари“ връщат парите, чрез кредит“ са подзаглавията на материала. Управителят на „Бургаски пазари“ Живко Панайотов е входирал докладна до Общински съвет – Бургас с искане за отпускане на 800 000 редовен кредит и 400 000 лева овърдрафт, пояснява материалът. „Стягат стадион „Черноморец“ за дербито“ е друго заглавие от първата страница на ежедневника. „Утре става ясно къде ще се играе двубоят с „Нефтохимик“ е подзаглавието на статията. „Искат ни още пари за старите асансьори“ е друго заглавие от страниците на вестника. Нови подобрения на старите асансьори се очаква да бръкнат в джоба на всички, които ги ползват. „Спешно укрепват свлачище в Равда“ е още едно заглавие от страниците на вестника. „Пропадна част от улица в селото, има риск за сграда“ е подзаглавието на статията. Срутването на земна маса е близо съществуваща сграда и в края на улица „Зорница“, пише още вестникът. \r\nИнтервюто в днешния брой е с Ваня Христова – координатор на фондация „Искам бебе“.", "date": "2019.02.12", "title": "Преглед на основните теми в бургаския печат"}
{"url": "http://www.focus-news.net/news/2019/02/12/2622460/targovishte-prodalzhava-da-se-tarsi-reshenie-za-spasyavane-na-bivshata-zemedelska-banka-v-grada.html", "text": "Средства за актуализиране на проекта за ремонт на Земеделската банка заложи ръководството на Община Търговище, което продължава да търси възможности за спасяване на уникалната сграда. Това каза кметът д-р Дарин Димитров по време на представяне на капиталовата програма за 2019 г., съобщиха от пресцентъра на  Общината . Той припомни, че обектът е заложен в културната инфраструктура от инвестиционната програма на Общината по „Региони в растеж”. На този етап проектът не е отпаднал, но реално не може и да бъде реализиран, както е било планирано преди години. Реалната реставрация, консервация и адаптация на сградата могат да бъдат направени след избор на подходяща функция, проектиране, съгласуване и одобряване, както и осигурено финансиране в нужния размер. „За да се предпази сградата от основния проблем – течовете, следва да се изработи проект за основен ремонт на покрива и поне за него да се осигури финансиране“, обясни д-р Димитров. Според експерти само за покрива са нужни над половин млн. лв. През 2016 г. Община Търговище изпълни аварийно укрепване на покрива на сградата, съгласувано с НИНКН, включващо временно защитно покритие на повредените части, включително куполи и капандури. Премахнати са рекламите от фасадите, изчистена е растителността от покрива и фасадите на сградата и двора от север. Общинското ръководство ще продължи да търси решения и да се консултира със специалисти с цел спасяване и възвръщане на уникалния вид на сградата. Към момента нужното финансиране от 3 млн. лв. няма как да се осигури от Общината, тъй като това е половината от цялата капиталова програма за годината. По тази причина трябва да бъде направена актуализация на проекта или да се възложи изработване на напълно нов, за да се установи точният размер на нужните средства и да се пристъпи към действия за спасяване на сградата.", "date": "2019.02.12", "title": "Търговище: Продължава да се търси решение за спасяване на бившата Земеделска банка в града"}
{"url": "http://www.focus-news.net/news/2019/02/12/2622453/vecher-makedoniya-sloveniya-shte-stane-vtorata-strana-ratifitsirala-protokola-za-makedonskoto-chlenstvo-v-nato.html", "text": "На извънредно заседание във вторник сутринта парламентът на Словения ще ратифицира Протокола за членството на Македония в НАТО, превръщайки се във втората страна, която прави това, след като депутатите в гръцкия парламент одобриха документа в последния работен ден на миналата седмица, отбелязва електронното издание на близкия до кръговете на опозиционната ВМРО-ДПМНЕ вестник  „Вечер“ . \r\nВ рамките на заседанието ще изнесе реч председателя на македонския законодателен орган Талат Джафери, който е на посещение в Любляна, където той и водената от него делегация се срещнаха със словенския премиер Мариан Шарец. \r\nНа срещата се стигна до заключението, че двустранните отношения не са белязани от отворени въпроси и се основават на духа на приятелството, силното стратегическо партньорство и дългогодишното конструктивно сътрудничество, както и на подкрепата в двустранен, регионален и многостранен план. \r\nНа свой ред Шарец изрази задоволството си, че Словения ще бъде втората страна след Гърция, която ратифицира Протокола за присъединяване на Македония към НАТО и изрази убеждението си, че с тази стъпка страната ще започне нова глава в изграждането на европейските ценности, които гарантират по-добър живот за всички граждани на Република Македония, както и на сигурността на чуждестранните инвестиции.  \r\nДжафери подчерта, че след ратифицирането на Протокола за присъединяване към НАТО в националните парламенти на държавите-членки на Алианса, Република Северна Македония се очаква да стане 30-ата членка на НАТО. Това трябва да стане факт до края на 2019 г. или началото на 2020 г. Тереза Герова", "date": "2019.02.12", "title": "„Вечер“ (Македония) Словения ще стане втората страна, ратифицирала протокола за македонското членство в НАТО"}
{"url": "http://www.focus-news.net/news/2019/02/12/2622458/vechernye-novosti-sarbiya-zapadat-naprazno-postavya-srokove-za-sporazumenieto-s-kosovo.html", "text": "Все по-малко вероятно е представителите на Белград и Прищина да постават подписа си под всеобхватно споразумение за нормализиране на отношенията в рамките на мандата на сегашната европейска администрация, който изтича на 1 ноември. Но Западът не се отказва от поставянето на сроковете за постигане на договор, твърди електронното издание на водещия белградски ежедневник  „Вечернье Новости“ . \r\nЕто защо все по-често се чуват констатации, че моментът за разрешаване на косовския въпрос е благоприятно, а също и предупреждения, че след европейските избори през май ситуацията може да бъде различна.  \r\nВ края на миналата седмица посланикът на САЩ в Белград Кайл Скот предупреди, че ако сърбите и косоварите не използват момента, рискуват да загубят най-добрия шанс за цяло поколение време.  \r\nПо отношение на динамиката на преговорите между Белград и Прищина, руският посланик Александър Чепурин наскоро подчерта, че не си струва да бъдат поставяни изкуствените крайни срокове за финализиране на диалога. \r\nСръбският анализатор Драгомир Анджелкович не вярва във възможността решението на косовския въпрос да бъде постигнато през следващите шест месеца или дори до края на годината. Съгласно думите му, ключа държат САЩ.  \r\n„Въпросът е дали се търси компромисно решение. Ако има добра воля, ще има решения, защото Прищина не е сериозен фактор тук“, твърди Анджелкович. Същевременно той подчерта, че това няма да бъде възможно, докато американският президент не сложи край на „войната“ в американската администрация.  \r\nБившият външен министър на западната ни съседка Владислав Йованович също смята, че кормилото е в ръцете на Запада. Според него поставянето на крайни срокове, без същевременно да има по-широко отваряне за интересите на Сърбия, изглежда като краен натиск: Белград трябва да приеме това, което му се дава в този момент. Това обаче може да доведе до криза в страната, докато Западът ще се „освободи“ от бремето на проблема.  \r\n„Те искат всичко за нищо... Очевидно е, че Западът бърза, защото техният косовски проект започва да се руши. Компромис, който предполага, че и двете страни са удовлетворени, сега не е реалистичен. Шансовете за това ще бъдат по-големи след две до три години“, изрази увереност сръбският дипломат. Тереза Герова", "date": "2019.02.12", "title": "„Вечернье Новости“ (Сърбия): Западът напразно поставя срокове за споразумението с Косово"}
{"url": "http://www.focus-news.net/news/2019/02/12/2622466/kardzhali-publikuvaha-pravilata-za-priem-v-parvi-klas.html", "text": "Новите правила за прием в основните и средни училища в Община Кърджали са вече публикувани в общинския сайт, съобщиха от  пресцентъра на общината . Учебните заведения ще правят подбора и приема на ученици по правила, съобразени с нормативната уредба за подадено заявление в едно от желаните от родителите училища. Заявленията ще се подават в училищата до 20 май. Първото класиране ще се обявява до 1 юни на сайта на училището и в учебното заведение. Родителите на приетите деца трябва писмено да декларират желанието детето им да бъде записано в училището, в което са приети. Родителите на неприетите деца могат да променят реда на желанията си при второ класиране от 15 до 20 юни, като подадат заявления по образец. Близостта на училището до настоящия адрес на родителите /настойниците  и/или най-краткото време за достигане до училището, е важен критерий за избор. Ако има голям брой кандидати, се отчита дали детето е с трайни увреждания над 50 %, дали е на двама починали родители, има ли други деца от семейството в същото училище, завършило ли е подготвителна група в избраното училище, и дали то е в близост до местоработата на един от родителите. Графикът за организацията на приема на ученици в първи клас е утвърден от кмета на общината инж. Хасан Азис. Подаването на заявления за записване ще става до 20 май 2019 г. , списъците ще се съставят до 31 май, а обявяването на класирането на децата за първи клас на 1 юни. Свободните места и второто класиране ще се обявяват от 15 до 20 юни.", "date": "2019.02.12", "title": "Кърджали: Публикуваха правилата за прием в първи клас"}
{"url": "http://www.focus-news.net/news/2019/02/12/2622464/kyustendil-patnite-nastilki-v-oblastta-sa-mokri-na-mesta-prevalyava-slab-dazhd.html", "text": "Пътните настилки са мокри, на места превалява слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради свличане на земна маса е въведена временна организация на движението в участък от пътя Бобов дол – Жедна. По път III-623 Бобов дол – Жедна при километър 15 движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.12", "title": "Кюстендил: Пътните настилки в областта са мокри, на места превалява слаб дъжд"}
{"url": "http://www.focus-news.net/news/2019/02/12/2622462/kathimerini-deputatite-v-gratskiya-parlament-glasuvat-za-reviziya-na-konstitutsiyata.html", "text": "Правителството на СИРИЗА и консервативната опозиция начело с „Нова демокрация“ отново ще се сблъскат челно – този път в гласуването за ревизия на Конституцията на Гърция, насрочено за текущата седмица, най-вероятно в сутрешните часове на сряда или четвъртък, коментират в редакцията на електронното издание на водещия атински ежедневник  Kathimerini . \r\nПравилата предвиждат предложението за преразглеждане на Основния закон да бъде одобрено от най-малко 151 депутати. Ако предложението спечели подкрепата на 151 народни представители, но на по-малко от 180, тогава до ще изисква гласовете на най-малко 180 депутати от следващия парламент в Атина. Той ще бъде съставен след изборите по-късно тази година. Съответно, ако предложението получи 180 гласа в предстоящото гласуване, то тогава ще трябва премине бариерата от 150 гласа „за“ в следващия законодателен орган.  \r\nОт редакцията припомнят, че СИРИЗА разчита на 145-ма депутати и шестима независими и от други групи.  Тереза Герова", "date": "2019.02.12", "title": "Kathimerini: Депутатите в гръцкия парламент гласуват за ревизия на Конституцията"}
{"url": "http://www.focus-news.net/news/2019/02/12/2622461/plovdiv-nyakolko-naseleni-mesta-v-oblastta-sa-bez-piteyna-voda-zaradi-avarii.html", "text": "Няколко района в Пловдив и областта са без питейна вода заради аварии, съобщиха за  Радио „Фокус“ - Пловдив  от водоснабдителното дружество, обслужващо областта. До 17.00 часа днес без вода ще бъдат живеещите в района на улиците „Брезовско шосе“ 126 заради авария на водопровод и „Славия“ 3 заради подмяна на общ водомер. С нарушено водоподаване заради аварии на водопроводи ще са жителите на селата Розино, Пролом, Върбен, Мътеница. Екипи на дружеството работят по отстраняването им. Не е посочен час за възстановяване на питейната вода. \r\nМария РУСЕВА", "date": "2019.02.12", "title": "Пловдив: Няколко населени места в областта са без питейна вода заради аварии"}
{"url": "http://www.focus-news.net/news/2019/02/12/2622463/api-vremenno-dvizhenieto-se-osashtestvyava-dvuposochno-v-edna-lenta-po-pat-ii-81-prohod-petrohan-v-rayona-na-selo-gintsi-pri-km-45-poradi-patnotransportno-proizshestvie.html", "text": "Временно движението се осъществява двупосочно в една лента по път II-81 проход Петрохан в района на село Гинци при км 45 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Шофьорите трябва да се движат с повишено внимание и съобразена скорост.", "date": "2019.02.12", "title": "АПИ: Временно движението се осъществява двупосочно в една лента по път II-81 проход Петрохан в района на село Гинци при км 45 поради пътнотранспортно произшествие"}
{"url": "http://www.focus-news.net/news/2019/02/12/2622465/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Доброволното формирование към Община Свищов получи поредно признание. На официалната церемония „Пожарникар на годината“ то бе отличено като най-доброто в страната. Какво означава наградата и как се стиган до нея ще попитаме в предаването „Добре дошли в Свищов“ на  Радио „Фокус“ – Велико Търново  ръководителят на структурата и председател на Общински съвет - Свищов д-р Кристиян Кирилов. Той ще ни разкаже и повече за това какво правят доброволците днес и как помагат на свищовлии и хората от общината. Пред броени дни местната администрация получи и още един приз – Грамота за социална отговорност. Тя бе връчена за участието в Конкурса за добри практики на Института по публична администрация (ИПА), проведен в края на 2018 година. Повече за това признание ще научим от Теменужка Тодорова, директор на Дневния център за деца с увреждания в Свищов. В последните минути на предаването ще Ви представим условията за участие в традиционния мартенски конкурс на Общината, който се организира за деца и младежи от региона. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.02.12", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/02/12/2622467/sofiya-138-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "138 души са били настанени в Центъра за кризисно настаняване на бездомни хора в кв. „Захарна фабрика“ през изминалата нощ. Това съобщи за  Агенция „Фокус“  директорът на центъра Йорданка Темелкова. Тя уточни, че през нощта не са възниквали проблеми.", "date": "2019.02.12", "title": "София: 138 души са нощували в Кризисния център за настаняване на бездомни в столицата"}
{"url": "http://www.focus-news.net/news/2019/02/12/2622468/dobrich-okrazhniyat-sad-ostavi-v-aresta-dvama-dushi-obvineni-za-ubiystvoto-na-80-godishen-mazh-v-selo-senokos.html", "text": "Извършителите на убийство на 80-годишен мъж с инициали Г.И.М. в село Сенокос, област Добрич, са установени и са привлечени като обвиняеми от Окръжна прокуратура в град Добрич, съобщиха от  Прокуратурата . На 28 декември 2018 година 80-годишният мъж е бил открит от близките си в дома си в село Сенокос мъртъв със следи от упражнено насилие, като от дома му липсвал неговия мобилен телефон. Проведените интензивни действия по разследването под ръководството на Окръжна прокуратура - Добрич са дали резултат. На 4 февруари тази година са установени извършителите на убийството – Е.С.А. на 45 години и Д.Н.А на 25 години. Извършителите и жертвата са се познавали. Окръжна прокуратура - Добрич е повдигнала обвинение на двете лица за грабеж, придружен с нанесена телесна повреда, от която е последвала смъртта на възрастния мъж. Обвиняемите са направили самопризнания и са дали подробни обяснения. Извършват се активно действия по разследването. Назначени са експертизи по образуваното досъдебно производство. Окръжна прокуратура - Добрич е внесла искане в Добричкия окръжен съд за вземане на най-тежката мярка за неотклонение „Задържане под стража“ по отношение на двете обвиняеми лица. На 06 февруари 2019 г. с определения на Окръжен съд - Добрич на двамата обвиняеми е наложена мярка за неотклонение „Задържане под стража“.", "date": "2019.02.12", "title": "Добрич: Окръжният съд остави в ареста двама души, обвинени за убийството на 80-годишен мъж в село Сенокос"}
{"url": "http://www.focus-news.net/news/2019/02/12/2622473/varna-vazmozhni-sa-smushteniya-vav-vodopodavaneto-vav-visoka-zona-na-kvartal-asparuhovo.html", "text": "Възможни са смущения във водоподаването във висока зона на квартал „Аспарухово“. Това съобщиха за  Радио „Фокус“ – Варна  от водоснабдителното дружество в града. До около 18.00 часа е възможно прекъсване на водата на бул. „Народни Будители“ - блок 77 и местност Боровец. \r\nСияна БУХЛАРСКА", "date": "2019.02.12", "title": "Варна: Възможни са смущения във водоподаването във висока зона на квартал „Аспарухово“"}
{"url": "http://www.focus-news.net/news/2019/02/12/2622470/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от   Планинска спасителна служба (ПСС)  към Българския червен кръст. В по-високите части на планините вятърът е бурен. Новата снежна покривка е около 20 см., пътеките не са разбити и ходенето ще бъде трудно. На доста места в планините има мъгла. Тези условия създават реална опасност от измръзвания и изгубвания. Няма регистрирани инциденти с туристи за последното денонощие.  \r\nПо всяка вероятност лифтовите съоръжения на Боровец и Витоша няма да работят.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.12", "title": "ПСС: Лоши са условията за туризъм в планините"}
{"url": "http://www.focus-news.net/news/2019/02/12/2622474/dobrich-poradi-prehvarlyane-na-abonati-kam-nov-vodoprovod-e-spryano-vodopodavaneto-po-ulitsa-rayko-daskalov.html", "text": "Поради прехвърляне на абонати към нов водопровод е спряно водоподаването по улица „Райко Даскалов“ в Добрич, предаде кореспондент на  Радио „Фокус” – Варна . Дейностите са планирани за времето от 8.00 часа до 17.00 часа. \r\nЖулиета НИКОЛОВА", "date": "2019.02.12", "title": "Добрич: Поради прехвърляне на абонати към нов водопровод е спряно водоподаването по улица „Райко Даскалов“"}
{"url": "http://www.focus-news.net/news/2019/02/12/2622471/veliko-tarnovo-spektakalat-duhat-na-poeta-shte-bade-predstaven-v-muzikalno-dramatichen-teatar-konstantin-kisimov.html", "text": "Спектакълът „Духът на поета“ ще бъде представен в Музикално-драматичен театър „Константин Кисимов“. Представлението е дело на Музикално-драматичен театър „Константин Кисимов“ и бе създадено, съвместно с Община Велико Търново, по повод 140-годишнината от Освобождението на България. Това каза за  Радио „Фокус“ – Велико Търново  директорът на великотърновския театър Васил Вълчев. Той уточни, че това е поредно заглавие на историческа тематика, което културната институция поставя. Действието пресъздава кошмарен сън на Стефан Стамболов. В ролята на българския държавник влиза Детелин Кандев. Захари Стоянов се играе от Иван Митев, а в ролята на Гунчо – най-приближеният човек до Стамболов, влиза Георги Тодоров. Музиката е на Петър Атанасчев, а сценографията на Лидия Къркеланова. Актьорите споделиха, че заглавието досега е поставяно единствено в Народния театър, което според тях говори за достойнствата на великотърновския театър. \r\nДнешната постановка ще се играе на камерна сцена на  МДТ „Константин Кисимов“, като началото ще е в 19.00 часа. \r\nНадежда КРЪСТЕВА", "date": "2019.02.12", "title": "Велико Търново: Спектакълът „Духът на поета“ ще бъде представен в Музикално-драматичен театър „Константин Кисимов“"}
{"url": "http://www.focus-news.net/news/2019/02/12/2622475/dnevink-bosna-i-hertsegovina-izyavlenie-koeto-predizvika-burya-tayani-se-izvini-za-italianska-istriya.html", "text": "Председателят на Европейския парламент Антонио Таяни поднесе извинения за изявлението си, което направи край Триест по повод възпоменателна церемония за жертвите на фашизма, като подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно, отбелязва електронното издание на сараевския ежедневник  Dnevnik , като припомня, че европейският политик нарече Истрия и Далмация „италиански“. \r\n„Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  \r\nТаяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  \r\nВ обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\". Тереза Герова", "date": "2019.02.12", "title": "Dnevink (Босна и Херцеговина): Изявление, което предизвика буря: Таяни се извини за „Италианска Истрия“"}
{"url": "http://www.focus-news.net/news/2019/02/12/2622469/targovishte-v-grada-shte-bade-ofitsialno-otkrita-obnovenata-sportna-zala.html", "text": "В 12.00 часа в тренировъчния комплекс на ул. „Христо Ботев“ в Търговище ще бъде отслужен тържествен водосвет на обновената зала. Това съобщиха от  Община Търговище . Ще присъстват кметът д-р Дарин Димитров и неговият екип, заместник-председателят на партия ГЕРБ и председател на Комисията по вътрешна сигурност и обществен ред в 44-тото Народно събрание Цветан Цветанов, спортни деятели, състезатели и треньори от клубовете, развиващи дейност в комплекса.", "date": "2019.02.12", "title": "Търговище: В града ще бъде официално открита обновената спортна зала"}
{"url": "http://www.focus-news.net/news/2019/02/12/2622472/stara-zagora-v-grada-shte-se-provede-obuchitelen-seminar-za-prepodavateli-s-tsel-preventsiya-na-prestapleniya-pri-maloletni.html", "text": "Местната комисия за борба с противообществените прояви на малолетни и непълнолетни (МКБППМН) към Община Стара Загора, Второ управление „Полиция“ и Местната комисия в Чирпан организират обучителен семинар. Целта е повишаване  сигурността на децата, превенция и ограничаване на противоправните деяния от малолетни и непълнолетни. Това съобщиха от пресцентъра на  Община Стара Загора . Основният фокус е поставен върху сфери, свързани с превенция на употребата и разпространението на психоактивни вещества и телефонните измами. Семинарът ще се проведе на 13 февруари 2019 г. от 14.00 до 17.00 часа в зала „П. Р. Славейков“ на Община Стара Загора. \r\nОбучението е насочено към усъвършенстване и повишаване на професионалните умения на обществени възпитатели и членове на местните комисии, инспектори Детска педагогическа стая, директори на образователни институции, педагогически съветници, училищни психолози, учители и други, чиято работа е свързана с малолетни и непълнолетни за постигане на положителни резултати в противодействието на детската престъпност и осигуряване на безопасна среда за децата.  \r\nЛектори в обучителната програма са инспектор Петьо Петков от сектор ,,Наркотици“ към СДВР, с презентацията ,,Всички заедно срещу наркотичните вещества“ и старши инспектор Ивелин Иванов от сектор „Криминална полиция“ при ОДМВР - Стара Загора, който ще дискутира с участниците темата за телефонните измами. \r\nВ рамките на следващия ден инспектор Петьо Петков ще проведе беседи с ученици от старозагорски училища.", "date": "2019.02.12", "title": "Стара Загора: В града ще се проведе обучителен семинар за преподаватели с цел превенция на престъпления при малолетни"}
{"url": "http://www.focus-news.net/news/2019/02/12/2622476/pazardzhik-21-godishen-mazh-e-zaginal-pri-katastrofa-na-patya-pazardzhik-panagyurishte-blizo-do-razklona-za-selo-apriltsi.html", "text": "21-годишен мъж е загинал при катастрофа на пътя Пазарджик - Панагюрище близо до разклона за село Априлци. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че около 21.00 часа на 11 февруари лек автомобил „Опел“ се е обърнал, след като шофьорът е загубил управление. „В колата са пътували трима души от село Юнаците. Загинал е управлявалият автомобила, който е на 21 години от село Априлци, но живее в село Юнаците. Другите двама мъже са откарани в болница с различни травми“, обясни Стоянов. Той поясни, че в катастрофата няма други автомобили. \r\nВаня НИКОЛОВА", "date": "2019.02.12", "title": "Пазарджик: 21-годишен мъж е загинал при катастрофа на пътя Пазарджик - Панагюрище близо до разклона за село Априлци"}
{"url": "http://www.focus-news.net/news/2019/02/12/2622477/stanislava-stoyanova-gerb-obrazovatelnata-sfera-e-aktsentat-v-natsionalnata-ni-initsiativa-evropa-v-nashiya-dom.html", "text": "Образователната сфера е акцентът в националната инициатива на ПП ГЕРБ \"Европа в нашия дом\". Това каза за сутрешния блок „Добро утро, България“ на  Радио „Фокус“  народният представител от ГЕРБ – Велико Търново и член на Образователната комисия Станислава Стоянова. Разговорът за образованието е най-важният, защото това е дискусия за бъдещето на децата и за по-доброто икономическо и социално развитие на страната, добави Стоянова. „Приемствеността я има, първият диалог, който проведохме във Велико Търново, имаше голям обществен интерес от различни заинтересовани страни – от гражданите, от представители на учителската общност, на преподавателската. Въпросите, които бяха зададени, бяха от най-различно естество. Това предполага интерес, приемственост и възприемане, както и добър отзив на политиките, които водим“, обясни Станислава Стоянова. Тя каза че, ако Европа не беше в нашия дом, животът ни щеше да бъде малко по-скъп и по-труден. Според нея европейската солидарност спомага за по-добро качество на живот на всеки един европейски гражданин, каквито сме и ние българите. През следващите седмици предстоят дискусии в областните центрове в страната, на които ще бъде представено развитието на населените места, обясни тя, като уточни, че гражданите и представители от учебните заведения ще могат да разговарят с изпълнителната, законодателната и местната власт в образователната сфера.  \r\nЙоланда ПЕЛОВА", "date": "2019.02.12", "title": "Станислава Стоянова, ГЕРБ: Образователната сфера е акцентът в националната ни инициатива \"Европа в нашия дом\""}
{"url": "http://www.focus-news.net/news/2019/02/12/2622478/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Натискът на Запада за постигане на всеобхватно споразумение за нормализиране на двустранните отношения между Белград и Прищина, скандалът с изявлението на председателя на Европейския парламент Антонио Таяни за „Италианска Истрия“, церемонията по издигането на знамето на НАТО пред сградата на македонския парламент и гласуването за ревизията на Конституцията на Гърция са част от основните теми, върху които акцентират балканските печатни издания. \r\n***  Все по-малко вероятно е представителите на Белград и Прищина да постават подписа си под всеобхватно споразумение за нормализиране на отношенията в рамките на мандата на сегашната европейска администрация, който изтича на 1 ноември. Но Западът не се отказва от поставянето на сроковете за постигане на договор, твърди електронното издание на водещия белградски ежедневник  „Вечернье Новости“ . \r\nЕто защо все по-често се чуват констатации, че моментът за разрешаване на косовския въпрос е благоприятно, а също и предупреждения, че след европейските избори през май ситуацията може да бъде различна.  \r\nВ края на миналата седмица посланикът на САЩ в Белград Кайл Скот предупреди, че ако сърбите и косоварите не използват момента, рискуват да загубят най-добрия шанс за цяло поколение време.  \r\nПо отношение на динамиката на преговорите между Белград и Прищина, руският посланик Александър Чепурин наскоро подчерта, че не си струва да бъдат поставяни изкуствените крайни срокове за финализиране на диалога. \r\nСръбският анализатор Драгомир Анджелкович не вярва във възможността решението на косовския въпрос да бъде постигнато през следващите шест месеца или дори до края на годината. Съгласно думите му, ключа държат САЩ.  \r\n„Въпросът е дали се търси компромисно решение. Ако има добра воля, ще има решения, защото Прищина не е сериозен фактор тук“, твърди Анджелкович. Същевременно той подчерта, че това няма да бъде възможно, докато американският президент не сложи край на „войната“ в американската администрация.  \r\nБившият външен министър на западната ни съседка Владислав Йованович също смята, че кормилото е в ръцете на Запада. Според него поставянето на крайни срокове, без същевременно да има по-широко отваряне за интересите на Сърбия, изглежда като краен натиск: Белград трябва да приеме това, което му се дава в този момент. Това обаче може да доведе до криза в страната, докато Западът ще се „освободи“ от бремето на проблема.  \r\n„Те искат всичко за нищо... Очевидно е, че Западът бърза, защото техният косовски проект започва да се руши. Компромис, който предполага, че и двете страни са удовлетворени, сега не е реалистичен. Шансовете за това ще бъдат по-големи след две до три години“, изрази увереност сръбският дипломат. \r\n***  Знамето на НАТО ще бъде издигнато пред сградата на македонското правителство, съобщава електронното издание на скопския вестник  „Независен“ , като припомня, че миналата седмица страните-членки на Алианса подписаха Протокол за присъединяване на югозападната ни съседка под новото й име. \r\nСъбитието ще бъде отбелязано с тържествена церемония в часовете преди обед. Предвидено е в рамките й министър-председателят на Македония Зоран Заев да направи специално обръщение. Очаква се да присъстват представители на управляващите в Скопие, на щаба на НАТО в Македония и на посланици на страни-членки на Организацията на Северноатлантическия договор. \r\nНа следващото заседание правителството трябва да приеме план за действие за прилагане на конституционните промени, произтичащи от Преспанския договор, след което да се приложи новото конституционно име - Република Северна Македония. \r\n***  Председателят на Европейския парламент Антонио Таяни поднесе извинения за изявлението си, което направи край Триест по повод възпоменателна церемония за жертвите на фашизма, като подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно, отбелязва електронното издание на сараевския ежедневник  Dnevnik , като припомня, че европейският политик нарече Истрия и Далмация „италиански“. \r\n„Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  \r\nТаяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  \r\nВ обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\". \r\n***  Правителството на СИРИЗА и консервативната опозиция начело с „Нова демокрация“ отново ще се сблъскат челно – този път в гласуването за ревизия на Конституцията на Гърция, насрочено за текущата седмица, най-вероятно в сутрешните часове на сряда или четвъртък, коментират в редакцията на електронното издание на водещия атински ежедневник  Kathimerini . \r\nПравилата предвиждат предложението за преразглеждане на Основния закон да бъде одобрено от най-малко 151 депутати. Ако предложението спечели подкрепата на 151 народни представители, но на по-малко от 180, тогава до ще изисква гласовете на най-малко 180 депутати от следващия парламент в Атина. Той ще бъде съставен след изборите по-късно тази година. Съответно, ако предложението получи 180 гласа в предстоящото гласуване, то тогава ще трябва премине бариерата от 150 гласа „за“ в следващия законодателен орган.  \r\nОт редакцията припомнят, че СИРИЗА разчита на 145-ма депутати и шестима независими и от други групи. \r\n*** Косово рискува да загуби помощ от 12 милиона евро от САЩ за новосъздадената армия, след като се противопостави на призива на Вашингтон да премахне 100-процентовите мита върху стоките от Сърбия и Босна и Херцеговина, пише базираното в Прищина издание  Gazeta Express .  \r\nКомандирът на американската национална гвардия в Айова, генерал-майор Тимъти Ор, отмени планираното посещение в Косово заради отказа на правителството на Рамуш Харадинай да отмени спорните мита за стоки от Сърбия и Босна и Херцеговина. Главнокомандващият  на Косовските сили за сигурност (КСС), Рахман Рама, заяви пред косовската телевизия Kohavision, че посещението на генерал Ор е отменено заради митата, отбелязвайки, че той вече е информирал правителството и президента на страната. Kohavision съобщава, че новосъздаденото Министерство на отбраната на Косово рискува да загуби помощ от 12 милиона евро от американските военни, а именно дарение на военни превозни средства „Хъмви“, ако властите в Прищина се противопоставят на призива на САЩ за премахване на митата върху сръбските стоки. Командирът на силите за сигурност на Косово Рама казва, че той е загрижен за последното развитие и се страхува, че Косово губи своя ключов съюзник, който подкрепи прехода на КСС от цивилна сила в пълноправна армия миналата година. Американските власти искат правителството на Косово да премахне митата и да възобнови диалога със Сърбия, но въпреки призивите премиерът Рамуш Харадинай отново посочи, че митата няма да бъдат премахнати, докато Сърбия не признае Косово. \r\n***", "date": "2019.02.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/12/2622482/dobrovoltsi-i-mladezhi-ot-bmchk-shte-provedat-informatsionna-kampaniya-kak-da-se-obichame-bezopasno-po-povod-denya-na-vlyubenite.html", "text": "Доброволци и младежи от БМЧК ще проведат информационна кампания как да се обичаме безопасно по повод Деня на влюбените. Това съобщиха от пресцентъра на  БЧК . За поредна година Българският младежки червен кръст избира оригинален начин да отбележи празника на Св. Валентин, като запознае подрастващите в цялата страна с опасностите на сексуално-рисковото поведение.  \r\nВ София на 14 февруари от 14.00 часа до 18.00 часа в градинката пред Народния театър, в специално обособен пункт, желаещите да станат част от инициативата, могат да се включат в игрите „Презерватилов“ и „Lovebox“ или да спечелят атрактивни награди от „Колелото на късмета“. Работилницата за валентинки е мястото, където всеки може да даде воля на своята креативност и да зарадва любимия човек. Подробна информация относно различните дейности на младежката червенокръстка организация ще бъде предоставена по време на т.нар. “Бързи срещи с БМЧК”. \r\nПрез целия ден в редица столични училища ще бъдат раздавани брошури и информационни материали, чиято цел е да се повиши здравната култура на младежите, особено по въпросите на полово предаваните инфекции.  \r\nОбразователни игри и анкети, придружени с информационни материали ще бъдат качени и на страниците на БМЧК - София във    и Instagram (@brcysofia). \r\nОфициален партньор на БМЧК е българският офис на международната медицинска компания за сексуално здраве ТУКСИДО България.", "date": "2019.02.12", "title": "Доброволци и младежи от БМЧК ще проведат информационна кампания как да се обичаме безопасно по повод Деня на влюбените"}
{"url": "http://www.focus-news.net/news/2019/02/12/2622480/pregled-na-osnovnite-temi-vav-varnenskiya-pechat.html", "text": "„Медицинските сестри чакат обещаното увеличение на заплати“, пише на първа страница вестник  „Черно море“ . „Професионалистите по здравни грижи във Варна чакат обещаното увеличение на заплатите. Това стана ясно от разговора на председателя на регионалната колегия Райна Бояджиева с колегата Иван Барбов в сутрешния блок на телевизия „Черно море“. В края на миналата година бе приет колективен трудов договор на национално ниво, който предвижда начални месечни заплати за медицинските сестри от порядъка на 900 – 950 лв. Във Варна все още няма сключен подобен КТД по лечебни заведения. В 3 здравни структури, между които Центърът за спешна медицинска помощ, текат процедури за това, уточни Бояджиева. Община Варна също е изразила готовност да се съобрази със заложените параметри“, допълва изданието. „Дванадесета международна графична изложба показва галерия „Папийон“, се казва още във вестника. „До 20 февруари варненци могат да разгледат пространството на галерия Le Papillon, която е домакин на дванадесето издание на „Из колекциите“ – изложба графика малък формат и екслибрис. По традиция вече 12 поредни години галерията представя специална селекция творби на утвърдени автори. В предходните издания кураторите допълваха графичния израз с рисунки с туш, молив, сангин, отделиха внимание и на електронните технологии, навлизащи в изкуството с представянето на анимирани интерпретации по графики. В това 12-о издание разнообразяват колекцията с акварелни попълнения на добре познати автори, утвърдени в графичната област, ще бъдат представени и непубликувани графики, изпълнени в традиционните графични техники. Специално за експозицията са създадени графични цветни и монохромни рисунки със сух маслен пастел и молив”, допълва вестника. „Случаят „Гебрев“ ще бъде разследван съвместно с британските служби“, се казва още в изданието. „Британските и българските служби ще разследват съвместно дали има връзка между отравянето на руския шпионин Сергей Скрипал в Солсбъри и на българския бизнесмен Емилиян Гебрев в София. Това стана ясно след среща на британския посланик у нас Ема Хопкинс с премиера Бойко Борисов, главния прокурор Сотир Цацаров и вътрешния министър Младен Маринов, предаде БНТ. Един от заподозрените за участие в отравянето на руския шпионин Сергей Скрипал и неговата дъщеря във Великобритания е идвал три пъти в България през 2015 г. През същия период е бил натровен и българският оръжеен производител Емилиян Гебрев. Според негов сигнал до прокуратурата между двата случая може да има връзка“, пише на шеста страница на вестник „Черно море“.", "date": "2019.02.12", "title": "Преглед на основните теми във варненския печат"}
{"url": "http://www.focus-news.net/news/2019/02/12/2622483/inzh-stoyan-bratoev-metropoliten-do-nachaloto-na-oktomvri-shte-badat-pusnati-parvite-5-stantsii-ot-tretiya-lach-na-metroto.html", "text": "До началото на октомври ще бъдат пуснати първите 5 станции от третия лъч на метрото, свързващ ул. \"Граф Игнатиев\" и \"Красно село\". Това съобщи изпълнителният директорът на „Метрополитен“ ЕАД инж. Стоян Братоев в сутрешния блок на  БНТ.  По думите му останалите два участъка от лъча ще бъдат завършени до края на годината. Инж. Братоев уточни, че общо 20 влака ще се движат по новата линия на метрото, като 13 от тях вече са в България. \r\nОчаква се 200 000 пътници да ползват новата линия, когато бъде пусната в експлоатация. Машинистите вече се обучават на специален тренажор. Те ще са с ограничени функции, но ще бъдат обучени и за работа на ръчен режим. През останалото време ще следят основно за безопасността на пътниците.", "date": "2019.02.12", "title": "Инж. Стоян Братоев, „Метрополитен“: До началото на октомври ще бъдат пуснати първите 5 станции от третия лъч на метрото"}
{"url": "http://www.focus-news.net/news/2019/02/12/2622484/sport-naomi-osaka-prekrati-rabotata-s-trenyora-si-sasha-bazhin.html", "text": "Световната номер едно в тениса Наоми Осака обяви раздялата с треньора си Саша Бажин. Наставникът, който бе избран за треньор на годината от Женската тенис асоциация, работи с двукратната шампионка от „Големия шлем“ малко повече от година. Японката обяви новината в официалния си профил в социалната мрежа „Туитър“, без да представя допълнителна информация за причините за решението.  \r\nПод ръководството на Бажин японката се изкачи от 72-ро до първото място в световната ранглиста. Осака спечели две последователни титли от турнири от „Големия шлем“ – Откритото първенство по тенис на САЩ през 2018-та година и тазгодишното издание на Откритото първенство по тенис на Австралия.", "date": "2019.02.12", "title": "Спорт: Наоми Осака прекрати работата с треньора си Саша Бажин"}
{"url": "http://www.focus-news.net/news/2019/02/12/2622485/mvr-vodachat-na-troleybusa-uchastval-v-intsidenta-sas-zaginaliya-mazh-na-bul-akad-ivan-evstatiev-geshov-e-s-otritsatelni-probi-za-alkohol-i-narkotitsi.html", "text": "Водачът на тролейбуса, участвал в инцидента със загиналия мъж на бул. „Акад. Иван Евстатиев Гешов“, е с отрицателни проби за алкохол и наркотици. Това съобщиха от пресцентъра на  МВР . Сигналът за инцидента е подаден в 19.20 часа. Мъжът е загинал на място. Водачът на превозното средство е тестван за алкохол и наркотици, резултатите са отрицателни. Извършен е оглед и е образувано досъдебно производство, в рамките на което ще се изясняват всички факти и обстоятелства по случая.  Агенция „Фокус“  припомня: Късно вечерта на 11 февруари e загинал пешеходец на бул. „Акад. Иван Евстратиев Гешов“ вследствие на инцидент с тролейбус, движещ се по линия 2. От отдел „Организация, координация, контрол и безопасност на обществения транспорт“ към Центъра за градска мобилност (ЦГМ) съобщиха, че по време на разследващите действия, никъде по тролейбуса и платното не са били установени следи или кръв. Говорителят на ЦСМП-София Катя Сунгарска уточни, че на мястото на инцидента веднага е била изпратена линейка, но пристигналият на място екип само е констатирал смъртта на мъжа.", "date": "2019.02.12", "title": "МВР: Водачът на тролейбуса, участвал в инцидента със загиналия мъж на бул. „Акад. Иван Евстатиев Гешов“, е с отрицателни проби за алкохол и наркотици"}
{"url": "http://www.focus-news.net/news/2019/02/12/2622489/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/12/2622490/yuliya-tsinzova-stolichna-biblioteka-knigata-hristo-botev-do-moeto-parvo-libe-razkriva-vdahnovitelnata-sila-na-zhenite-v-zhivota-na-poeta-oduhotvoreni-inteligentni-i-silni.html", "text": "Книгата „Христо Ботев: До моето първо либе” разкрива вдъхновителната сила на жените в живота на поета – одухотворени, интелигентни и силни. Това каза за сутрешния блок „Добро утро, България“ на  Радио „Фокус“  Юлия Цинзова, директор на Столичната библиотека. Това уникално издание ни дава нов поглед върху музите на големия български поет и революционер, като едновременно с това предлага и нов прочит върху литературните му шедьоври, разказа тя. Юлия Цинзова представи и новите тиражи, които ще видят бял свят след книгата, посветена на живота на Христо Ботев – „Не бой се и ела” на Пейо Яворов, „Аз искам да те помня все така” на Димчо Дебелянов и „Любовта е златен сън” на Иван Вазов. „Блестящо образование в чужбина получава Мария Горанова, наричана Царицата на хубостта в Прага, а според някои свидетели на епохата е и голямата любов на Ботев. Парашкева Шушулова е определяна от първите биографи на поета като първа по ум и хубост. А Венета Ботева се отличава със своята невероятна всеотдайност. Вдъхновителките на Христо Ботев се открояват със силен характер и интелектуален размах. Те са забележителни, а нежното им одухотворено излъчване напомня на мадоните на ренесанса – така представя жените в живота му Людмила Габровска – изследовател, историк и журналист, който проучва изключително много архивни документи, факти, спомени на очевидци и открива непознати снимки на тези забравени жени, за да възкреси пълнокръвния образ на един от най-великите български поети“, разказа Юлия Цинзова. Тя добави, че литературният клуб към Столичната библиотека организира поредицата „Издателски вечери“ вече повече от 5 години, създавайки културно пространство в столицата за срещи на младите хора с българските автори. Поетът, върху когото ще бъде хвърлена различна светлина през месец февруари, е Йордан Евтимов, уточни Цинзова. Директорът на Столична библиотека представи и най-новата инициатива на културния институт – „Светът на физиката на живо“, където идеите на българските учени ще стигат до българската младеж чрез срещи и лектории.  \r\nЙоланда ПЕЛОВА", "date": "2019.02.12", "title": "Юлия Цинзова, Столична библиотека: Книгата „Христо Ботев: До моето първо либе” разкрива вдъхновителната сила на жените в живота на поета – одухотворени, интелигентни и силни"}
{"url": "http://www.focus-news.net/news/2019/02/12/2622486/sofiyska-voda-vremenno-shte-prekasne-vodosnabdyavaneto-v-chast-ot-zhk-lagera-na-13-fevruari.html", "text": "„Софийска вода” временно ще прекъсне водоснабдяването в част от жк. „Лагера“ на 13 февруари. Това съобщиха от пресцентъра на  дружеството . \r\nВъв връзка с подмяна на спирателни кранове по ул. „Плиска“ в жк. „Лагера“ се налага спиране на водоподаването от 09.30 до 18.30 часа на клиентите на „Софийска вода”, живеещи в: бл. 11, бл. 12, бл. 19, бл. 20, бл. 21, бл. 22. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плиска“ ъгъла с ул. „Христо Матов“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.12", "title": "„Софийска вода” временно ще прекъсне водоснабдяването в част от жк. „Лагера“ на 13 февруари"}
{"url": "http://www.focus-news.net/news/2019/02/12/2622487/sofiya-natovareno-e-dvizhenieto-po-okolovrastniya-pat-na-grada-mezhdu-kvartalite-boyana-i-simeonovo.html", "text": "На околовръстния път на София, в отсечката между кварталите „Бояна“ и „Симеоново“, трафикът е натоварен, съобщи  слушател на Радио „Фокус“ .", "date": "2019.02.12", "title": "София: Натоварено е движението по околовръстния път на града между кварталите „Бояна“ и „Симеоново“"}
{"url": "http://www.focus-news.net/news/2019/02/12/2622481/varna-mokri-sa-patnite-nastilki-v-oblastta.html", "text": "Мокри са пътните настилки във Варна и областта, предаде репортер на  Радио „Фокус“ – Варна . Времето над Черноморието е предимно облачно, пътните настилки са хлъзгави. Движението по автомагистрала „Черно море“ от км 0 до км 8 се осъществява двупосочно в едно платно посока Варна – Бургас поради ремонтни дейности. Придвижването се осъществява при пълно затваряне на платното в посока Варна и се пренасочва в платното в посока Бургас. Движението в участъка Кранево – Варна при км 83 е ограничено за движение на МПС над 10 т. Към момента няма информация за временно въведени ограничения за движение на МПС по пътните артерии от и към Варна. \r\nСияна БУХЛАРСКА", "date": "2019.02.12", "title": "Варна: Мокри са пътните настилки в областта"}
{"url": "http://www.focus-news.net/news/2019/02/12/2622488/kempinski-hotel-grand-arena-bansko-be-obyaven-za-absolyuten-pobeditel-v-klasatsiyata-na-tripadvisor-v-kategoriite-top-25-hotela-top-25-luksozni-hotela-i-top-25-hotela-v-obsluzhvaneto-v-balgariya.html", "text": "Кемпински Хотел Гранд Арена Банско е гордият победител в класацията на TripAdvisor Travelers’ Choice® награди за хотели в България за 2019г, съобщиха от  хотела.  Той зае челното първо място в категориите Топ 25 хотела, Топ 25 Луксозни хотела и Топ 25 хотела в обслужването. Критериите за отличаване на победителите са определени въз основа на милионите ревюта и коментари от цял свят, публикувани в TripAdvisor в рамките на една година.  \r\nГенералният мениджър Наталия Каширская коментира: „Хотелът печели TripAdvisor Travelers’ Choice® наградата за седма поредна година, което е изключително постижение и прекрасен стимул да продължим да предоставяме безупречно обслужване и незабравими преживявания на нашите гости. Това отличие е наистина чудесен старт на годината и най-високата чест, която един хотел може да получи от аудиторията на TripAdvisor, тъй като резултатът се основава на оценката на милиони пътуващи хора. От името на целия екип бих искала да благодаря на нашите гости за тяхното признание и очакваме с нетърпение да ги посрещнем скоро.” \r\n„Поздравяваме победителите по цял свят, отличени за най-добрите хотели, които получават най-високата си чест - Travelers’ Choice наградата”, заяви Дезире Фиш, вицепрезидент глобални комуникации за TripAdvisor. „Те трябва да се гордеят с нея, тъй като милиони туристи ще вземат решение за следващото си пътуване, избирайки идеалния за тях хотел сред списъка с наградените.” \r\nВсички печелившите хотели от TripAdvisor Travelers’ Choice® 2019г. във всички категории, включително най-добрите хотели по света, можете да намерите тук: www.TripAdvisor.com/TravelersChoice-Hotels.", "date": "2019.02.12", "title": "Кемпински Хотел Гранд Арена Банско бе обявен за абсолютен победител в класацията на TripAdvisor в категориите – Топ 25 хотела, Топ 25 луксозни хотела и Топ 25 хотела в обслужването в България"}
{"url": "http://www.focus-news.net/news/2019/02/12/2622491/der-standard-avstriya-e-paralizirana-ot-predupreditelni-stachki-na-branshovi-sdruzheniya-ot-sotsialnata-ikonomika.html", "text": "Членове на 74 сдружения от сферата на социалната икономика организират предупредителни стачки в 150 населени места в Австрия с искане за по-добро заплащане и условия на труд, съобщава виенският ежедневник  Der Standard . \r\nЦентрално събитие ще бъде митингът на една от най-големите търговски улици в австрийската столица – „Марианхилфер Щрасе“, насочен към „засилването на общественото възприятие на социалните професии“. Целта на всички акции обаче е една – да се увеличи заплащането на заетите в частния сектор на социалните предприятия и хармонизиране с условията на тези, които са заети в държавни институции във федералните провинции и общини на Австрия, поясняват сдруженията, които организират предупредителната стачка. Тереза Герова", "date": "2019.02.12", "title": "Der Standard: Австрия е парализирана от предупредителни стачки на браншови сдружения от социалната икономика"}
{"url": "http://www.focus-news.net/news/2019/02/12/2622493/kyustendil-kontsertat-lyuboven-eliksir-shte-bade-predstaven-v-dupnitsa.html", "text": "Концертът „Любовен еликсир” ще бъде представен в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Музикалното събитие е част от културния календар за месец февруари и ще започне от 18.00 часа в партерната зала на сградата на общинска администрация. Младежите от вокалният състав „АртПоп“ с ръководител Таня Камбурова ще подарят на дупничани концерт с най-великите песни, посветени на любовта. Концертът е в навечерието на 14 февруари – Деня на влюбените. \r\nВенцеслав ИЛЧЕВ", "date": "2019.02.12", "title": "Кюстендил: Концертът „Любовен еликсир” ще бъде представен в Дупница"}
{"url": "http://www.focus-news.net/news/2019/02/12/2622495/nfsb-nastoyavame-svetiyat-sinod-da-razgleda-predlozhenieto-ni-za-protsedura-po-kanonizatsiyata-na-vasil-levski.html", "text": "Настояваме Светият Синод да разгледа предложението ни за процедура по канонизацията на Васил Левски. Това се посочва в  призив на Националния изпълнителен комитет на ПП „Национален фронт за спасение на България“  до Светия Синод на Българската Православна Църква. \r\n„Уважаеми архиереи на БПЦ, \r\nНапомняме Ви, че преди година се обърнахме към  Вас с молбата да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски, като изложихме мотиви, свързани с живота и дейността му в защита на православните християни и мъченическата му смърт. Тази наша молба срещна голяма обществена подкрепа сред боголюбивия български народ, включително и сред мнозина свещенослужители, но по необясними за нас причини въпросът и до ден днешен не е разглеждан от Светия синод на БПЦ. Без ответ остана и молбата ни месец по-късно за среща с архиереи от Светия синод и лично с Негово Светейшество патриарх Неофит Български, на която да представим допълнителни аргументи за начеване на процедурата по канонизация на Васил Левски, който жертва живота си, за да можем днес в България да изповядваме своята Православна Вяра свободно, без гонения и притеснения\", посочват от НФСБ. \r\nСпоред партията в своята история Светата Православна църква неведнъж е откликвала на молбите и духовните потребности на миряните, дълги векове е съумявала да съхрани не само Вярата, но и българския дух на народа ни. „Храбри свещенослужители рискуваха не само сана си, но и свободата и дори живота си, за да поведат борбата за независимостта на БПЦ, на която се радваме днес. И благодарение на която вие, уважаеми архиереи, имате високата отговорност да водите БПЦ\", заявяват от НФСБ.  \r\n„Ето защо не само вярваме и се надяваме, но и имаме право да настояваме да бъде разгледано предложението за процедура по канонизацията на Васил Иванов Кунчев и отново повтаряме готовността и желанието си за среща с Негово Светейшество Българския патриарх\", се посочва още в призива на партията.", "date": "2019.02.12", "title": "НФСБ: Настояваме Светият Синод да разгледа предложението ни за процедура по канонизацията на Васил Левски"}
{"url": "http://www.focus-news.net/news/2019/02/12/2622496/razgrad-44-godishen-mazh-e-s-opasnost-za-zhivota-sled-kato-e-padnal-ot-pokriv-na-kashta-v-selo-brestovene.html", "text": "44-годишен мъж е с опасност за живота, след като е паднал от покрив на къща в село Брестовене. Това съобщиха от  ОДМВР - Разград . Инцидентът станал около 11.15 часа на 11 февруари. При извършване на ремонтни дейности по къщата на брат му мъжът паднал от метално скеле. Със счупена лопатка на гърба вдясно и контузия на главата със загуба на съзнание, пострадалият е откаран в МБАЛ - Разград. Настанен е в ОАИЛ с опасност за живота. По случая е започнало разследване.", "date": "2019.02.12", "title": "Разград: 44-годишен мъж е с опасност за живота, след като е паднал от покрив на къща в село Брестовене"}
{"url": "http://www.focus-news.net/news/2019/02/12/2622497/pazardzhik-edin-ot-aktsentite-v-byudzheta-na-obshtina-panagyurishte-za-2019-godina-sa-sotsialnite-deynosti.html", "text": "Един от акцентите в бюджета на община Панагюрище за 2019 година са социалните дейности, съобщиха от  общинската администрация . За повишаване привлекателността на средата на социалните услуги и във връзка с увеличаване на реалните възможности за индивидуална подкрепа и социално включване в различни дейности, Община Панагюрище ще инвестира средства в изграждане на паркова среда, със зони за спорт – многофункционално спортно игрище за децата и младежите с увреждания, и фитнес уреди за възрастни лица с увреждания, кътове за отдих на открито в прилежащите пространства на услугите – „Дъга“ и „Св. Св. Козма и Дамян“, както и ремонт на неизползваните до момента вътрешни пространства и изграждане на ателиета за трудотерапия. Ще бъде изграден нов център за услугата домашен социален патронаж, с изграждане на всички нужни пространства за кухни за нуждите на ДСП и детска млечна кухня. Ще стартира и изграждането на нов Център за работа с деца на улицата, за увеличаване на възможностите за подкрепа на уязвимите групи и тяхната реална интеграция.", "date": "2019.02.12", "title": "Пазарджик: Един от акцентите в бюджета на община Панагюрище за 2019 година са социалните дейности"}
{"url": "http://www.focus-news.net/news/2019/02/12/2622498/blagoevgrad-68-godishna-peshehodka-e-blasnata-ot-lek-avtomobil-na-trotoar-v-gotse-delchev.html", "text": "68-годишна пешеходка е блъсната от лек автомобил на тротоар в Гоце Делчев. Това съобщиха от  ОДМВР – Благоевград . Сигналът е подаден около 10.55 часа на 11 февруари 2019 г. на ул. „Гоце Делчев“ в град Гоце Делчев. 68-годишна жена от Гоце Делчев, намирайки се на тротоар зад лек автомобил с неизвестни към момента марка и водач, е блъсната от същия при движението му на заден ход. Водачът на автомобила не изпълнява задълженията си на участник в ПТП и напуска местопроизшествието. Пешеходката е пострадала с натъртвания на ляв крак и след извършен медицински преглед е освободена за домашно лечение. Работата по случая продължава.", "date": "2019.02.12", "title": "Благоевград: 68-годишна пешеходка е блъсната от лек автомобил на тротоар в Гоце Делчев"}
{"url": "http://www.focus-news.net/news/2019/02/12/2622479/insp-tsvyatko-deshev-rdpbzn-plovdiv-pozharat-v-tseha-za-proizvodstvo-na-meso-kray-voyvodinovo-e-pochti-izgasen-ima-savsem-leko-dimootdelyane.html", "text": "Пожарът в цеха за производство на месо край Войводиново е почти изгасен, има съвсем леко димоотделяне. Това съобщи за  Радио „Фокус” - Пловдив  инспектор Цвятко Дешев, говорител на РДПБЗН - Пловдив. „Нещата са на приключване, вече няма никъде пламъчно горене”, каза Дешев. На място са останали само два екипа огнеборци с противопожарни автомобили, за да поливат останките с вода. „Надяваме се днес да приключат окончателно работата там”, добави инспектор Дешев. \r\nПредстои да се изясняват причините за пожара, който избухна в неделя след 18.30 часа. По случая е образувано досъдебно производство. \r\nЦветана ТОНЧЕВА", "date": "2019.02.12", "title": "Инсп. Цвятко Дешев, РДПБЗН - Пловдив: Пожарът в цеха за производство на месо край Войводиново е почти изгасен, има съвсем леко димоотделяне"}
{"url": "http://www.focus-news.net/news/2019/02/12/2622501/pleven-vremenno-e-ogranicheno-dvizhenieto-po-pat-lukovit-oryahovo-v-uchastaka-cherven-bryag-chomakovtsi-poradi-demontirane-na-stomanen-most-nad-reka-iskar.html", "text": "Нормален е трафикът в областта, съобщават за  Радио ,,Фокус\"  от ОПУ - Плевен. Пътните настилки са сухи, температурите достигат до 5°. Вятърът е със скорост 14 - 19 м/с. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут  е  Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с РП III-306 в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г.  \r\nВиолета КРЪСТЕВА", "date": "2019.02.12", "title": "Плевен: Временно е ограничено движението по път Луковит – Оряхово в участъка Червен бряг – Чомаковци поради демонтиране на стоманен мост над река Искър"}
{"url": "http://www.focus-news.net/news/2019/02/12/2622499/veliko-tarnovo-tri-bronzovi-medala-sa-spechelili-sastezateli-na-sk-dzhudosporot-svishtov-ot-darzhavniya-shampionat-po-dzhudo.html", "text": "Държавен шампионат по джудо за младежи и девойки до 20 години се проведе в Перник. СК „Джудоспорт“ – Свищов участва със седем състезатели и спечели три бронзови медал, съобщават от пресцентъра на  Община Свищов . При девойките Миглена Райкова – 70 кг, Миглена Кунчева – 78 кг и Гергана Йорданова – +78 кг се представиха отлично в своите категории, и се класираха на трето място. При младежите много добре игра и Христо Георгиев – 73 кг, но още една среща не му достигна да се нареди сред най-добрите и остана на седмо място от 40 състезатели в тази категория.", "date": "2019.02.12", "title": "Велико Търново: Три бронзови медала са спечелили състезатели на СК „Джудоспорот“ – Свищов от Държавния шампионат по джудо"}
{"url": "http://www.focus-news.net/news/2019/02/12/2622492/navarshvat-se-141-godini-ot-parvoto-osvobozhdenie-na-gorna-dzhumaya-prez-1878-godina.html", "text": "Навършват се 141 години от първото освобождение на Горна Джумая (днес Благоевград) през 1878 година. За  Радио „Фокус“ – Пирин  историкът и уредник в Регионален исторически музей – Благоевград Елена Александрова каза, че събитията от 12 февруари имат и своята предистория, която се корени в дипломатическото решение или по-скоро опитите за дипломатическо решение на Източната криза от края на 1876 и началото на 1877 година. „Става въпрос за натиска от страна на Великите сили за реформи в Османската империя, която отказва да ги извърши и се стига до решението на руския император Александър II да реши проблемите на бойното поле. На 12 април 1877 година в Кишинев е издаден манифест на император Александър II, с който Русия обявява война на Османската империя. Към нея се  присъединяват още Румъния, Сърбия и Черна гора. Вестта, както вече казахме, провокира чувства на национална съпричастност и желание за саможертва на голям брой българи и от Пиринския край, които влизат в редовете на българското опълчение“, каза още Александрова. Тя добави, че това е първата бойна единица, от която се ражда в последствие Българската земска войска, тоест първата българска армия на Княжество България след Освобождението. „От Горна Джумая като доброволци се записват Антон Георгиев, Филип Иванов, Стефан Трифонов, Ангел Христов, Иван Ванчев, Тодор Георгиев, Дончо Николов, Лука Христов, Панайот Стойков, Георги Василев, Дончо Витанов, Стоян Георгиев. Може би е имало и други доброволци, но това са имената, с които ние в момента разполагаме“, допълни Александрова.  \r\nТя уточни, че в началото на януари 1878 година една малка част от предния отряд на генерал Гурко, съставляваща една дружина пехота, кавалерия и една батарея-артилерия, под командването на майор Иван Павлович Орлински, се отправя на юг по долината на река Струма. Тази част е част от състава на 4-ти хусарски полк, командван от граф Щакелберг. Същевременно в Рилското корито се образуват чети, които влизат в непрекъснати схватки с турския аскер и башибозук. „Начело на Горноджумайската и Рилската чета застават учителите Арсени Костенцев, който преподавал в Горна Джумая по това време, и Петър Рафаилов от село Стоб. Безредията в района принуждават населението да изпрати няколко пъти депутация при майор Орлински в Дупница, където е било седалището му, с молба войските му да продължат на юг по струмското направление и да овладеят и град Джумая“, отбеляза Александрова. Тя посочи, че по-късно с оглед на Одринското примирие градът влиза в зоната, която е трябвало да бъде окупирана от руските войски и на 10 февруари 1878 година руското командване издава заповед градът да бъде освободен от намиращите се най-близо руски военни части, именно това се оказва отрядът на Орлински. „На следващия ден започват боевете в Рилското корито, прехвърлят се във височината Баларбаши, откъдето идват руските войски и на 12 февруари влизат тържествено в Горна Джумая. Един топовен залп показва на турския гарнизон в града, че има работа насреща си действително с войска, а не с четите, организирани от местното население. Тъй като първоначално турските военни части не са очаквали да има руска намеса, това създава безредие в града сред турското население, гарнизона напуска града и се отправя на юг към Кресненското дефиле, а заедно с него се изселва и мирното гражданско турско население, което е живеело в града“, каза Александрова. Според нея за едно денонощие градът е освободен и е прочистен от турски войскови части и от населението. Цялото християнско население в града начело със свещениците, с икони и хоругви в ръце, отиват да посрещат войсковата част, предвождана от майор Орлински. \r\nЛивия НИНОВА", "date": "2019.02.12", "title": "Навършват се 141 години от първото Освобождение на Горна Джумая през 1878 година"}
{"url": "http://www.focus-news.net/news/2019/02/12/2622494/afp-patrik-shanahan-pristigna-na-iznenadvashta-vizita-v-bagdad.html", "text": "Изпълняващият длъжността министър на отбраната на САЩ Патрик Шанахан пристигна на необявена предварително визита в Багдад за разговори по деликатния въпрос за продължаващото присъствие на американски войски в страната след изтеглянето им от съседна Сирия, предава  AFP . \r\nШанахан, който пристигна от Афганистан в рамките на първа задгранична обиколка след встъпването си в длъжност миналия месец, иска да успокои иракските лидери с оглед намеренията на държавния глава на САЩ Доналд Тръмп да запази войски във военновъздушната база „Ал Асад“, разположена северозападно от Багдад.  \r\nДруги подробности за посещението на Шанахан в иракската столица не се привеждат към момента. . Тереза Герова", "date": "2019.02.12", "title": "AFP: Патрик Шанахан пристигна на изненадваща визита в Багдад"}
{"url": "http://www.focus-news.net/news/2019/02/12/2622502/ministar-predsedatelyat-boyko-borisov-se-sreshtna-s-arhitekta-fikrie-bulunmaz-pod-chieto-rakovodstvo-be-restavrirana-zhelyaznata-tsarkva-sv-stefan-v-istanbul.html", "text": "Министър-председателят Бойко Борисов се срещна с архитекта Фикрие Булунмаз, под чието ръководство бе реставрирана желязната църква „Св. Стефан“ в Истанбул, съобщиха от  правителствената информационна служба.  Премиерът изрази благодарност за усърдната работа на целия екип, работил по възстановяването на българския храм в автентичен вид. „Желязната църква „Св. Стефан“ блести като бижу. Радвам се, че днес тя е действащ православен храм и в нея се отслужват редовно празнични литургии“, каза министър-председателят и благодари на турските власти за съвместната работа.  \r\nАрхитект Фикрие Булунмаз подчерта, че това е бил много вълнуващ за нея проект. „Постарахме се да съхраним всички достойнства на църквата “Св. Стефан” в новата конструкция”, каза архитект Булунмаз. Тя посочи, че за една година, откакто е открит, храмът е станал притегателно място за много от туристите, които посещават Истанбул.  \r\nНа 7 януари 2018 г. премиерът Бойко Борисов и президентът на Турция Реджеп Тайип Ердоган откриха тържествено реставрираната желязна църква „Св. Стефан” в Истанбул. Тя е един от най-значимите български паметници на архитектурата и културата. Храмът е осветен на 8 септември 1898 година от Екзарх Йосиф. Тогава сградата, заедно с обзавеждането й, струват на Българската държава около 1 млн. златни лева. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма \"Вагнер\", а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра.  \r\nПо време на срещата архитект Булунмаз подари на министър-председателя картина на желязната църква “Св. Стефан“.", "date": "2019.02.12", "title": "Министър-председателят Бойко Борисов се срещна с архитекта Фикрие Булунмаз, под чието ръководство бе реставрирана желязната църква „Св. Стефан“ в Истанбул"}
{"url": "http://www.focus-news.net/news/2019/02/12/2622506/pazardzhik-dve-ulitsi-v-selo-radilovo-shte-badat-remontirani-prez-taza-godina.html", "text": "Отделените средства от бюджета на Община Пещера за село Радилово ще бъдат изразходвани основно за ремонт на пътната мрежа. Това каза за  Радио „Фокус“ – Пазарджик  Благой Харизанов, кмет на населеното място. По думите му приоритетно е завършването на вече асфалтираната ул. „Иван Вазов“. „Тя е асфалтирана през миналата година, сега се нуждае от проектиране и цялостно завършване. Изключително належащ е и основен ремонт на тротоарите по главната ул. „Георги Неделиев“, които са в окаяно състояние. Като цяло състоянието на пътната мрежа в селото не е добро, като преди началото на зимния сезон са изкърпени част от проблемните участъци“, уточни Харизанов. Той допълни, че голяма част от обществените сгради в селото също се нуждаят от ремонт, но това няма да бъде възможно в рамките на тазгодишния бюджет. \r\nАлбена ЖИЛЕКОВА", "date": "2019.02.12", "title": "Пазарджик: Две улици в село Радилово ще бъдат ремонтирани през таза година"}
{"url": "http://www.focus-news.net/news/2019/02/12/2622504/sofiya-9-avtomobila-sa-katastrofirali-na-okolovrastniya-pat.html", "text": "9 автомобила са катастрофирали на Околовръстния път в посока кв. „Младост“. Това съобщиха за  Агенция „Фокус“  от пресцентъра на  СДВР . Сигнал за инцидента е подаден малко след 9.00 ч. Към момента няма данни за пострадали, има само материални щети. Образувало се е задръстване.", "date": "2019.02.12", "title": "София: 9 автомобила са катастрофирали на Околовръстния път"}
{"url": "http://www.focus-news.net/news/2019/02/12/2622505/razgrad-46-godishen-mazh-e-zadarzhan-za-poboy-v-profesionalnata-gimnaziya-po-zemedelie-kliment-timiryazev-v-grad-zavet.html", "text": "46-годишен мъж е задържан за побой в Професионалната гимназия по земеделие „Климент Тимирязев“ в град Завет. Това съобщиха от  ОДМВР - Разград . Задържаният е от село Брестовене. Около 9.15 часа на 11 февруари в Професионална гимназия по земеделие „Климент Тимирязев“ в град Завет той отправял закани за саморазправа и нанесъл удар в лицето на 22-годишен младеж в присъствието на ученици, учители и помощен персонал. Образувано е бързо производство.", "date": "2019.02.12", "title": "Разград: 46-годишен мъж е задържан за побой в Професионалната гимназия по земеделие „Климент Тимирязев“ в град Завет"}
{"url": "http://www.focus-news.net/news/2019/02/12/2622507/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Стартирането на процеса срещу инициаторите на референдума и декларацията за каталунската независимост, предупредителните стачки в Австрия, напрежението в двустранните отношения между Рим и Париж и нуждите на германския пазар на труда от чуждестранна работна ръка са част от основните теми, върху които акцентират европейските печатни издания. \r\n***  Дванадесет души ще бъдат изправени пред Върховния съд на Испания за ролята им в организирането на референдума и декларацията за независимост на североизточния регион Каталуния, която впоследствие бе приета от регионалния парламент в Барселона, съобщава националният ежедневник  El Pais . \r\nВ стремежа си да максимизира прозрачността и да избегне обвинения в пристрастие, Върховният съд разреши пряко отразяване на изслушванията. Но само няколко часа преди стартиране на делото срещу лидерите на движението за независимост на каталунците, всички политически мостове между Мадрид и Барселона изглежда са изгорени. Според мнозина обаче все още има как нещата да станат дори още по-лоши, коментира изданието.  \r\nВ края на миналата седмица каталунският правосъден министър Естер Капела потвърди това, което движението за независимост повтаря от месеци: присъдите срещу 12-тимата обвиняеми само ще задълбочи кризата между Мадрид и Барселона. \r\nПрекъсването на преговорите между централното и каталунското правителство миналата седмица само засилва натиска върху процеса, за който сепаратистите работиха усилено с цел да го дискредитират, като подчертават, че ще отнесат въпроса към европейските, а не испанските институции, припомнят от изданието. \r\n***  Членове на 74 сдружения от сферата на социалната икономика организират предупредителни стачки в 150 населени места в Австрия с искане за по-добро заплащане и условия на труд, съобщава виенският ежедневник  Der Standard . \r\nЦентрално събитие ще бъде митингът на една от най-големите търговски улици в австрийската столица – „Марианхилфер Щрасе“, насочен към „засилването на общественото възприятие на социалните професии“. Целта на всички акции обаче е една – да се увеличи заплащането на заетите в частния сектор на социалните предприятия и хармонизиране с условията на тези, които са заети в държавни институции във федералните провинции и общини на Австрия, поясняват сдруженията, които организират предупредителната стачка. \r\n***  Германският пазар на труда се нуждае ежегодно от най-малко 260 хил. чужденци от държави извън Европейския съюз. Това показва проучване, цитирано от националния ежедневник  Die Frankfurter Allgemeine Zeitung . \r\nПредвид застаряващото население, без миграция, предлагането на работна ръка ще се свие с около 20 милиона души до 2060 г., т.е. с почти една трета. Същевременно имиграцията от други страни от ЕС ще намалее в бъдеще в сравнение с предходните години. Това е заключението в изследването на Фондация „Бертелсман“. \r\n*** Защо французите мразят италианците, коментира във водеща статия британският вестник  The Times . \r\nКогато Бенито Мусолини обяви война на Франция през 1940 г., малко след като германците окупираха Париж, заминаващият френски посланик Андре Франсоа-Понсе обвини Италия в \"удар в гърба\". \r\nНастоящият посланик  в Рим, Кристиан Масе, дипломатично запази мислите си за  себе си, когато миналата седмица излетя у дома - първият френски посланик, който бе изтеглен от Италия за почти 80 години. \r\nШумният разрив между държавите-основателки на ЕС беше провокиран от дръзко пътуване до Франция на Луиджи ди Майо, заместник министър-председател, за да се срещне с протестиращите „жълти жилетки“, които се опитват да свалят президента Еманюел Макрон. Корените на спора обаче са в редуващите се любов и омраза, които се простират от векове до дори хилядолетия. \r\nЗащо съседите, които на външен вид имат толкова много общи неща - любовта към добрата храна, усещането за мода, радостта от живота - толкова се вбесяват един от друг? \r\nФранция и Италия са като „две братовчедки, всяка от които смята, че е по-хубава“, каза Франко Вентурини, писател в Италия за Corriere della Sera, който се е образовал във Франция и е кавалер на Почетния легион . \r\nПогледнато от италианската страна, тяхната история е един от многобройните повторения на по-мощния, арогантен и обикновено по-добре организиран съсед на север. \r\nДори и славните дни на Рим - единственият път, когато италианците са на върха - сега се подиграват с приключенията на Астерикс, сръчният гал, който громеше нашествениците от юг. \r\nВ продължение на векове френската корона се намесва в делата на много от самоуправляващите се градове в Италия, дори задържа и дресира за известно време папите в Авиньон . \r\nНай-прочутият италиански внос във Франция е Наполеон Бонапарт, който идва от семейство на тоскански благородници и е роден в Корсика, чието управление преминава от Генуа във Франция. \r\nОтговорът му, по отношение на неговото изкачване към властта, е да води военни кампании през съвременната Италия, като разграбва ценни творби и ги занася в Париж. Той взе папата за затворник - и направи това като император.  \r\nИталия най-накрая се превърна в единна държава през 1871 г. и се бореше да настигне ближния си, но резултатът е провален фашизъм и поражение във Втората световна война. Следвоенна Италия беше стилна, но Франция имаше и стил, и власт, и неприкрито презрение към съседа си, докато изграждаше ос с Германия, която да доминира в Европа. \r\nТази омраза не е изчезнала и в наши дни. Франция аплодира, когато на финала на Световното първенство през 2006 г. Зинедин Зидан удари италианския полузащитник Марко Матераци заради споменаване на сестра му. Но това се обърка, когато президентът Никола Саркози опита собствената  форма на френско-италианско помирение, като се ожени за Карла Бруни, модел и певицата, родена в Италия. Тя поне пееше на френски. \r\nПо-сериозно, Северна Африка, смятана от двете страни за задния им двор, е причина за сериозно недоволство. Италианците остават недоволни от французите заради въздушната кампания през 2011 г., която свали  Муамар Кадафи в Либия, унищожавайки влиянието на Рим и създавайки хаос, който отприщи вълна от бежанци, насочени към италианските брегове. \r\nПристигането на Емануел Макрон като президент през 2017 г. изглежда обещаваше подобрение в отношенията. През януари миналата година той подписа двустранен договор за приятелство. Въпреки това той каза, че се надява, че италианците ще направят „проевропейски избор“ на изборите, които щяха да се проведат два месеца по-късно. Вместо това резултатът е коалиция от радикалното движение \"Пет звезди\" на Ди Майо с десните популисти на Лигата, чийто лидер Маттео Салвини, заместник министър-председател, е  остър критик на Макрон, особено по отношение на имиграцията. \r\nНепосредствената причина за изблика на миналата седмица бе посещението на Ди Майо в провинциална Франция, за да се срещне с членовете на движението на „жълтите жилетки“. „Вятърът на промяната е прекосил Алпите“, пише Ди Майо, споделяйки надежди за съюз с протестното движение, което планира да издигне кандидатите на изборите за Европейски парламент през май. \r\nЗа Макрон, който през последните месеци се е опитал да се издигне над серия от негативни коментари от Рим, подобно вмешателство във вътрешните работи на страната му се оказа последната капка. „Да имаш разногласия е едно; да развалиш отношенията с предизборна цел е друго ”, гръмна френското външно министерство. \r\nНито една от страните няма стимул да се оттегли преди изборите за Европейски парламент. Като се сблъсква с италианците, Макрон всъщност поема твърда линия срещу популистката си съперничка у дома – „Националното обединение“ на Марин Льо Пен (бивш Национален фронт), което се съревновава с партията му за евроизборите. \r\nВъпреки близките отношения на Макрон с Ангела Меркел, германският канцлер, тя и други лидери на ЕС бяха достатъчно мъдри, за да останат настрана, въпреки че италианците далеч не са единствената нация, която е била раздразнена от френската арогантност. \r\nМеркел обаче сама си имаше основание да гледа укорително на Макрон миналата седмица, който искаше да наложи ограничения на газопровода „Северен поток-2“ от Русия, който е важен за Германия, но се възприема като стратегическа заплаха от някои държави от ЕС и Америка. Това бе знак, че Макрон мери мускулите си с повече от един съсед. \r\n***", "date": "2019.02.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/12/2622503/varna-v-grada-shte-badat-otbelyazani-151-godini-ot-rozhdenieto-na-kapitan--rang-dimitar-dobrev.html", "text": "151 години от рождението на капитан І ранг Димитър Добрев ще бъдат отбелязани с военен ритуал и поднасяне на венци и цветя. Честването ще се състои пред паметника на кап. Добрев до Военноморския музей в града, предаде репортер на  Радио „Фокус“ – Варна . Капитан І ранг Димитър Добрев е командир на отряда торпедоносци, извършили атаката срещу крайцера „Хамидие” през Балканската война. \r\nДиана СТОЕВА", "date": "2019.02.12", "title": "Варна: В града ще бъдат отбелязани 151 години от рождението на капитан І ранг Димитър Добрев"}
{"url": "http://www.focus-news.net/news/2019/02/12/2622508/plovdiv-v-karlovo-beshe-ofitsialno-otkrita-izlozhba-posvetena-na-vasil-levski.html", "text": "Портретна изложба, посветена на паметта за Васил Левски, беше открита във фоайето на Община Карлово. Това съобщиха от пресцентъра на  Общината . Заместник-кметът Антон Минев представи картините като сподели, че в нея присъстват титаните от българската история – Левски, Ботев, Вазов, Раковски. Изложбата включва 16 портрета на бележити личности, чийто живот е свързан с карловския край. „Нашият край е дал на България едни от на-големите български генерали, като братята Владимир и Георги Вазови, ген. Никола Иванов - ръководил обсадата при превземането на Одринската крепост, представен е портрет на руския ген. Карцов, предвождал войските при освобождението на град Карлово и региона“, каза заместник-кметът при откриването. Художникът Стефан Йорданов благодари на ръководството на общината за възможността да представи своите творчески произведения в навечерието на годишнината от гибелта на Васил Левски. „Надявам се, всеки който види портретите, да се почувства поне за пет минути по-горд“, сподели развълнуван авторът. \r\nИзложбата, посветена на паметта за Левски, е първото събитие, което Община Карлово организира по повод отбелязването на 146 години от гибелта на Апостола. Всеки може да я види във фоайето на Общината.", "date": "2019.02.12", "title": "Пловдив: В Карлово беше официално открита изложба, посветена на Васил Левски"}
{"url": "http://www.focus-news.net/news/2019/02/12/2622510/sport-shampionskata-liga-se-zavrashta.html", "text": "Шампионската лига се завръща с едни от най-очакваните мачове от 1/8-финалите на тазгодишното издание на турнира. В първия и втория ден на елиминациите ще се изиграят по две срещи, а след седмица са останалите четири двубоя.  \r\nВ 22:00 часа Манчестър Юнайтед посреща на „Олд Трафорд“ Пари Сен Жермен под ръководството на новия мениджър Оле Гунар. Другият осминафинален мач тази вечер е между отборите на Рома и Порто. \r\nЕдно от големите нововъведения във втората фаза в Шампионската лига е използването на системата ВАР.", "date": "2019.02.12", "title": "Спорт: Шампионската лига се завръща"}
{"url": "http://www.focus-news.net/news/2019/02/12/2622509/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Събитието ще се състои от 14.00 часа на ул. „Позитано” 20.", "date": "2019.02.12", "title": "БСП ще даде пресконференция в централата на партията"}
{"url": "http://www.focus-news.net/news/2019/02/12/2622513/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за параметрите, които са заложени в бюджета на Община Пещера за тази година, както и за предвидените ремонтни дейности. От кметовете на селата Капитан Димитриево и Радилово ще научим за какво ще бъдат използвани средствата от капиталовата програма през тази година. В предаването ще ви разкажем и за Националния конкурс за есе „Спас Зефиров“, който се организира от библиотеката към читалище „Развитие“ в Пещера.  \r\nТелефоните за връзка със студиото са 0885 606692 и 034 420020.", "date": "2019.02.12", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/02/12/2622512/dimitar-tosev-kmet-na-voyvodinovo-v-seloto-shte-se-provede-obshtoselsko-sabranie-zaradi-konflikta-s-tsiganskoto-naselenie.html", "text": "Общоселско събрание ще се проведе днес във Войводиново, заради назрелия конфликт с циганското население там. Това съобщи за  Радио „Фокус” - Пловдив  кметът на селото Димитър Тосев. Събранието се организира по негова идея и е насрочено за 19.00 часа в читалището. „Целта е да обясним на хората какви решения се взеха вчера по време на срещата между страните и общинския кмет Димитър Иванов. На събранието ще дойде и самият той“, каза Тосев. До тогава кметът на Общината ще има повече яснота по въпроса с настаняването на циганите, които останаха без къщи, след като им бяха бутнати като незаконни. На срещата вчера бе решено да се потърсят социални жилища от държавата за тези хора, но в никакъв случай те не трябва да са в село Войводиново, тъй като там не са желани. „Теренът, който ще се освободи след като бъдат бутнати всички незаконни постройки на ул. „Победа“ във Войводиново, е върху общинска земя, но тя е и земеделска земя“, каза още кметът. По думите му докато траят съдебните дела, е рано да се говори за този терен. Според кмета на Войводиново циганското население трябваше да се замисли за делата си след създалата се ситуация, вместо да слуша разни правозащитни организации и тартори от Столипиново. „Един от тях вчера по време на срещата при общинския кмет дори се похвали, че има триетажна къща в Столипиново, която също е незаконна“, каза кметът Тосев. „Добре е да се види тая негова къща“, добави той. Според кмета на Войводиново, у нас трябва да се реши въпросът с гетата, те трябва да бъдат премахнати и да има по-добър контрол, тъй като циганите са силни, когато са заедно. \r\nДимитър Тосев каза още, че няма никакви основания да се мисли, че пожарът в цеха за месо е умишлен и не трябва да се търси циганска следа там. „Има си разследване, което ще каже какви са причините и най-вероятно това ще бъде оповестено официално“, каза Тосев. \r\nЦветана ТОНЧЕВА", "date": "2019.02.12", "title": "Димитър Тосев, кмет на Войводиново: В селото ще се проведе общоселско събрание заради конфликта с циганското население"}
{"url": "http://www.focus-news.net/news/2019/02/12/2622514/dobrich-obshtinata-izgrazhda-nov-parking-po-ul-stratsin.html", "text": "Нов паркинг се изгражда от тази седмица по ул. „Страцин“, предаде кореспондент на  Радио „Фокус” – Варна . Дейността е заложена в Капиталовата програма на Община град Добрич за тази година. Стойността на инвестицията е 155 000 лв., очаква се строителството да приключи до месец. Паркингът е изключително необходим в централната част на града, където са съсредоточени сгради на ведомства, заведения и жилищни блокове. Спирането и паркирането по тази улица в близост до пешеходната зона са забранени, което затруднява изключително гражданите, които търсят места за паркиране в този район, където са сградите на Областна управа, Община град Добрич, Здравна каса, има много търговски обекти, питейни заведения и такива за хранене, офиси. С новия паркинг администрацията се надява проблемът да бъде решен. Общината е предвидила за тази година други 22 000 лв. за довършване на тротоар по ул. „Страцин“.  \r\nЖулиета НИКОЛОВА", "date": "2019.02.12", "title": "Добрич: Общината изгражда нов паркинг по ул. „Страцин“"}
{"url": "http://www.focus-news.net/news/2019/02/12/2622515/varna-edin-peshehodets-e-postradal-pri-paten-intsident-na-krastovishteto-na-ul-pirin-s-bul-slivnitsa.html", "text": "Един пешеходец е пострадал при пътен инцидент на кръстовището на ул. „Пирин“ с бул. „Сливница“. Това съобщиха за   Радио „Фокус“ – Варна  от Пътна полиция. Засега няма информация човекът да е с опасност за живота. Инцидентът се е случил на кръстовището на ул. „Пирин“ с бул. „Сливница“. \r\nКъм момента екипи на КАТ обслужват произшествие в района на кръстовището на улиците „Димитър Полянов“ и „Под игото“. Все още няма данни дали има пострадали. Четири катастрофи са станали на територията на Варна от началото на деня. По данни на КАТ в момента няма неработещи светофарни уредби, движението в целия град се осъществява нормално. Задръствания се образуват заради ремонтните дейности на много места. От Пътна полиция уточниха, че вероятно заради обилния валеж от дъжд по-рано тази сутрин не е работел светофарът до „Двете кули“, но проблемът вече е отстранен. В района вече няма задръствания, движението се осъществява нормално. Според шофьори заради затварянето на част от бул. „Цар Освободител“ в града най-натоварени са малките улички свързващи трите основни булеварда – „Цар Освободител“, „Сливница“ и „Владислав Варненчик“. Заради автотапите, придвижването става бавно.", "date": "2019.02.12", "title": "Варна: Един пешеходец е пострадал при пътен инцидент на кръстовището на ул. „Пирин“ с бул. „Сливница“"}
{"url": "http://www.focus-news.net/news/2019/02/12/2622511/dots-sonya-penkova-nvim-artefaktite-koito-poluchihme-kato-dareniya-prez-2018-g-shte-ni-dadat-vazmozhnost-za-po-dostoveren-prochit-na-istoriyata-na-balgarskata-armiya.html", "text": "Артефактите, които получихме като дарения през 2018 г., ще ни дадат възможност за по-достоверен прочит на историята на Българската армия. Това каза директорът на Националния военноисторически музей доц. Соня Пенкова в интервю за  Агенция „Фокус“ . По думите й предметите, които е придобил Националният военноисторически музей, са свързани с много известни лица на нашата история. „Без да бъда изчерпателна, от гледна точка на хронология, това са документи на майор Райчо Николов, една известна личност от нашата история, които са дарени от негов близък. Гетите, с които доктор Константин Стоилов, като командир на конен свод участва в Сръбско-българската война, по-късно министър-председател на България, дарени от неговия правнук“, посочи тя. „Изключително любопитни са дарените лични вещи на най-малкия участник в Първата световна война, доброволецът Никола Костов“, изтъкна доц. д-р Пенкова. По думите й музеят притежава лични вещи на всички тези изброени лица, но тези придобивки сега допълват прочита за живота и чертите на съответните исторически личности. „Изключително интересни са вещите на лейтенант Панайот Бърнев, командир на Пета пехотна дунавска дивизия през Първата световна война. Получихме лични вещи на полковник Константин Сърнев, командир на Пети пехотен дунавски полк. Много са любопитни и пощенските картички от генерал Александър Протогеров“, обясни тя, като изтъкна, че музеят е придобил и предмети като уреди за навигация на кораб, албуми, снимки, книги, които са от различно време. „Любопитни са и вещите, които получихме от съпругата на генерал Радньо Минчев, началник на генералния щаб 1990-1991 г., както и вещите, които ни подари генерал Никола Колев. Изключително сме благодарни за тези дарения“, коментира директорът на музея, като отбеляза, че са изключително любопитни и артефактите, които военният музей е получил от хора на изкуството. „Собственост на музея станаха и скицници на военния художник Александър Мутафов, както и много негови лични снимки, които са дарени от неговата правнучка. Те са изключително любопитни, защото скицниците са били част от неговото битие на фронта. Националният военноисторически музей получи и дарения от родственик на Христо Йончев-Крискарец, Стефан Йончев. Неговите дъщери са наши традиционни дарители, както на вещи, свързани с Крискарец, така и на своя собствен баща“, изброи още доц. Пенкова. Според нея постъпилите ценности като дарения в музея са важни за историята на Българската армия, защото създават възможности да отразяват по-адекватно и достоверно Българската национална военна история. Изложбата може да бъде видяна до 24 февруари. Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.02.12", "title": "Доц. Соня Пенкова, НВИМ: Артефактите, които получихме като дарения през 2018 г., ще ни дадат възможност за по-достоверен прочит на историята на Българската армия"}
{"url": "http://www.focus-news.net/news/2019/02/12/2622517/pleven-chetirima-dushi-sa-zadarzhani-za-nezakonni-arheologieski-razkopki-v-zemlishteto-na-selo-milkovitsa.html", "text": "Четирима души са задържани за незаконни археологиески разкопки в землището на село Милковица, съобщават от  ОДМВР - Плевен . На 11 февруари 2019 година е проведена полицейска акция по противодействие на престъпления, свързани с културно-исторически ценности на територията на община Гулянци. При обход в землището на село Милковица в границите на антично селище ,,Утус\" са установени четирима от град Гулянци да провеждат теренни разкопки. Мъжете без надлежно разрешително извършвали изкопни дейности в търсене на археологически обекти и използвали технически средства и моторно превозно средство. Като веществени доказателства са иззети металотърсач, две криви и две прави лопати, пет метални къса с различна форма, наподобяващи антични монети с релефни изображения и автомобил. Проведено е претърсване в дома на 32-годишен от задържаните в град Гулянци и са иззети елипсовидна част за метал-детектор, сонда с монтиран към нея кабел с дължина около 80 см. метален къс с дължина 7.5 см. - сив на цвят, два метални къса с кръгла форма и различен релеф и 15 метални къса предмети с кръгла форма, различен диаметър, сиво - син цвят с различен по вид релеф. В дома на 18-годишен от задържаните са намерени металотърсач и метален къс със сферична, неправилна форма - 15 мм., каменен къс с правоъгълна, неправилна форма, с приблизителни размери 80/40/8 мм и предмет от неопределено вещество с дъговидна форма, заострен в единия край и канал с широчина 11 мм в другия край. Предстои назначаване на експертизи. Извършителите са задържани за срок до 24 часа. Полицейските действия се извършват под ръководството на окръжен прокурор.", "date": "2019.02.12", "title": "Плевен: Четирима души са задържани за незаконни археологиески разкопки в землището на село Милковица"}
{"url": "http://www.focus-news.net/news/2019/02/12/2622516/dobrich-oblastniyat-informatsionen-tsentar-shte-provede-informatsionno-sabitie-v-partnyorstvo-s-mig-balchik-general-toshevo.html", "text": "Областният информационен център (ОИЦ) ще проведе информационно събитие в партньорство с МИГ „Балчик – Генерал Тошево“ днес от 10.30 часа в заседателната зала на Община Генерал Тошево, съобщиха от  ОИЦ  в добруджанския град. По време на събитието ще бъдат представени възможности за финансиране на читалищата с европейски средства и ще бъдат разяснени и демонстрирани стъпките по подаване на проектни предложения чрез Информационната система за управление и наблюдение на средствата от ЕС в България (ИСУН 2020). Екипът на МИГ „Балчик – Генерал Тошево“ ще представи мярка 1305/7.8. „Изграждане на местна идентичност“ от Стратегията за водено от общностите местно развитие.", "date": "2019.02.12", "title": "Добрич: Областният информационен център ще проведе информационно събитие в партньорство с МИГ „Балчик – Генерал Тошево“"}
{"url": "http://www.focus-news.net/news/2019/02/12/2622519/predsedatelyat-na-pg-na-gerb-tsvetan-tsvetanov-nay-tezhkata-zadacha-pred-nas-v-predstoyashtata-kampaniya-e-da-namerim-protivodeystvie-na-falshivite-novini.html", "text": "В предстоящата кампания за европейските избори най-тежката задача пред ГЕРБ ще бъде да намерим противодействие на фалшивите новини. Ежедневното им лансиране и непрекъснатото им повтаряне създава усещане сред хората, че те всъщност са истина. Това заяви в Разград пред журналисти председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  ПП ГЕРБ . Според Цветанов БСП не могат да предложат алтернатива и нямат нещо, с което да се похвалят. Според него в БСП се интересуват единствено от това как да дискредитират управлението. „Там има много сериозна вътрешна битка за това кой да води листата за европейските избори. Това е битка на различни лобита“, обясни зам.-председателят на ГЕРБ. Той изтъкна, че в ГЕРБ нещата не стоят по този начин, като партията има стабилно ръководство и структури в цялата страна, които действат в пълен синхрон. Цветанов сподели, че един от начините да се противодейства на фалшивите новини е да се правят непрекъснати срещи с хората и те да бъдат информирани за свършената работа. \r\n„БСП може и да твърдят, че са алтернатива, но след края на управлението им през 2014 г. имаше огромен дефицит и безработица от 11.5%. Днес обаче събираемостта в приходните агенции е с 50% по-висока, а безработицата е 5%, като прогнозите са тя да пада. Вдигнахме доходите с 10%, като благодарение на икономическото развитие, добрата събираемост и приходите от борбата с контрабандата догодина се очаква с още 10% да се увеличат доходите. Надявам се това да мотивира българите зад граница да се върнат у нас“, посочи председателят на ПГ на ГЕРБ. \r\nЦветан Цветанов поясни, че в повечето общини проблемите са свързани със състоянието на пътната инфраструктура. „Държавата обаче е стабилна, за миналата година имахме излишък и това ни позволи да отделим допълнителни целеви средства за българските общини и за подобряването на инфраструктурата там“, посочи той. Зам.-председателят на ГЕРБ отбеляза, че България продължава да се възползва максимално от европейската солидарност, като изтъкна факта, че при управление на ГЕРБ никога не са спирани европейски средства – нещо, което не може да се каже за други управления.", "date": "2019.02.12", "title": "Председателят на ПГ на ГЕРБ Цветан Цветанов: Най-тежката задача пред нас в предстоящата кампания е да намерим противодействие на фалшивите новини"}
{"url": "http://www.focus-news.net/news/2019/02/12/2622522/blagoevgrad-nova-karantinna-sgrada-shte-bade-izgradena-v-zoologicheskata-gradina.html", "text": "Нова карантинна сграда ще бъде изградена в зоологическата градина в Благоевград, съобщиха от  пресцентъра на Общината.  В нея ще бъдат настанявани новопостъпили животни. Ще бъде определено и място, където ще се изолират и такива в недобро здравословно състояние. Карантинната сграда е заложена в Инвестиционната програма за настоящата година.  \r\nПредстои да бъде извършен ремонт на част от клетките за животни. Целта е да бъде осигурен по-широк периметър на маймуните, лъвовете, дивата свиня, благородния елен и др.  \r\nПодобряване на условията в зоологическата градина се извършва поетапно. През последните година бяха изградени пет нови клетки, включително клетката на мечките, на чакалите, вълците, лопатарите. Извършени бяха и множество ремонтни дейности за обновяване на клетките и алейните пространства. Зоопаркът разполага с ветеринарно-медицински кабинет, оборудван с необходимата апаратура. Животинските видове имат медицински картони, в които се вписват направените прегледи и евентуални лечения. Животните се хранят по утвърдени хранителни дажби. Хигиенизирането на помещенията става ежедневно. Здравословното състояние на животните, обитаващи благоевградския зоопарк е добро и се следи от специалисти. В зоологическата градина в Благоевград има над 280 животни от 32 вида. \r\nПри посещение на големи групи има възможност за изнасяне на беседи, свързани с произхода и начина на живот на обитателите на зоологическата градина в Благоевград. В началото на 2016 година благоевградският зоопарк получи лиценз, в който, са вписани краткосрочни и по-дългосрочни мерки, които се изпълняват. \r\nЗоопаркът е отворен за посетители от 08.30 до 17.00 часа.", "date": "2019.02.12", "title": "Благоевград: Нова карантинна сграда ще бъде изградена в зоологическата градина"}
{"url": "http://www.focus-news.net/news/2019/02/12/2622520/kardzhali-29-godishen-mazh-e-zadarzhan-sled-kato-e-predizvikal-skandal-i-e-razmahval-nozh-pred-sluzhiteli-v-poshtenski-klon.html", "text": "Мъж, предизвикал скандал в пощенски клон в областния град и размахвал нож пред служителки, е задържан за срок до 24 часа в РУ-Кърджали. Това съобщиха от пресцентъра на  ОДМВР-Кърджали . Инцидентът e станал на 11 февруари около 13 часа. 29-годишният клиент поискал да получи пратка, но възникнал проблем и извадил нож. След намеса на полицията е задържан, а материалите по случая ще бъдат внесени в съда по Указа за борба с дребното хулиганство. По-късно криминалисти са извършили претърсване в дома на мъжа и са намерили пластмасова кутийка със следи от наркотично вещество. По този случай е образувано досъдебно производство и работата продължават сектор „Криминална полиция“ и разследващ полицай в управлението.", "date": "2019.02.12", "title": "Кърджали: 29-годишен мъж е задържан, след като е предизвикал скандал и е размахвал нож пред служители в пощенски клон"}
{"url": "http://www.focus-news.net/news/2019/02/12/2622500/el-pais-zapochva-protsesat-sreshtu-initsiatorite-na-referenduma-i-deklaratsiyata-za-katalunskata-nezavisimost.html", "text": "Дванадесет души ще бъдат изправени пред Върховния съд на Испания за ролята им в организирането на референдума и декларацията за независимост на североизточния регион Каталуния, която впоследствие бе приета от регионалния парламент в Барселона, съобщава националният ежедневник  El Pais . \r\nВ стремежа си да максимизира прозрачността и да избегне обвинения в пристрастие, Върховният съд разреши пряко отразяване на изслушванията. Но само няколко часа преди стартиране на делото срещу лидерите на движението за независимост на каталунците, всички политически мостове между Мадрид и Барселона изглежда са изгорени. Според мнозина обаче все още има как нещата да станат дори още по-лоши, коментира изданието.  \r\nВ края на миналата седмица каталунският правосъден министър Естер Капела потвърди това, което движението за независимост повтаря от месеци: присъдите срещу 12-тимата обвиняеми само ще задълбочи кризата между Мадрид и Барселона. \r\nПрекъсването на преговорите между централното и каталунското правителство миналата седмица само засилва натиска върху процеса, за който сепаратистите работиха усилено с цел да го дискредитират, като подчертават, че ще отнесат въпроса към европейските, а не испанските институции, припомнят от изданието.  Тереза Герова", "date": "2019.02.12", "title": "El Pais: Започва процесът срещу инициаторите на референдума и декларацията за каталунската независимост"}
{"url": "http://www.focus-news.net/news/2019/02/12/2622523/ep-100-dni-do-evropeyskite-izbori.html", "text": "Пресслужбата на Европейския парламент организира брифинг за медиите 100 дни преди европейските избори, който ще се проведе в сряда, 13 февруари, в Страсбург от 11 ч българско време.  \r\nЩе бъде представена информация за:  \r\n•         предстоящите ключови дати до изборите;  \r\n•         дебатите с водещите кандидати;  \r\n•         медийните инструменти и подробна практическа информация относно наличните услуги в самият изборен ден, както и в периода преди това;  \r\n•         тенденциите относно намеренията за гласуване във всяка държава;  \r\n•         информация относно прогнозите за разпределение на местата в бъдещия парламент;  \r\n•         въпроси и отговори.  \r\nБрифингът може да бъде следен на живо в EP Live  и EbS+.", "date": "2019.02.12", "title": "ЕП: 100 дни до европейските избори"}
{"url": "http://www.focus-news.net/news/2019/02/12/2622524/blagoevgrad-kontsertat-vino-lyubov-i-muzika-shte-se-sastoi-v-gradskata-hudozhestvena-galeriya.html", "text": "Камерна опера – Благоевград ще представи концерт „Вино, любов и музика“. Това съобщиха от пресцентъра на  Община Благоевград . Музикалното събитие ще се проведе на днес в залата на Градска художествена галерия – Благоевград от 18.00 часа. Солисти в спектакъла са Ива Любомирова- флейта и Недялко Недялков-кавал. В програмата са включени, Йохан С. Бах, А, Вивалди, Г. Андреев, Доплер, Пиацола и други. \r\nИва Любомирова започва да свири на флейта на 7 годишна възраст. Нейният дебют като солист е на 14 годишна възраст с Оркестъра на БНР. Международната й кариера започва същата година с рецитал в Белград, Сърбия. В следващите години Ива Любомирова се утвърждава като един от най-изтъкнатите млади таланти на българската класическа музика, спечелвайки множество награди от национални и международни конкурси. \r\nНедялко Недялков е роден през 1970 г. в гр. Хасково в семейство на потомствени народни музиканти. Интересът му към музиката се проявява още от ранна детска възраст. От януари 1996г. той е в редиците на Оркестъра за народна музика към БНР. Отличен е с множество награди  – Награда Грами за участие в проекта „Династия Борджия“ на Жорди Савал през 2011 г. Той  е ярък представител на новото поколение български кавалджии,отворени към световната музикална култура.", "date": "2019.02.12", "title": "Благоевград: Концертът „Вино, любов и музика“ ще се състои в Градската художествена галерия"}
{"url": "http://www.focus-news.net/news/2019/02/12/2622527/dobrich-obshtina-kavarna-shte-se-predstavi-na-nay-golyamoto-mezhdunarodno-turistichesko-izlozhenie-v-balgariya-vakantsiya-i-spa-ekspo.html", "text": "Каварна ще се представи в най-голямото международно туристическо изложение в България Ваканция и СПА Експо. Това съобщиха от пресцентъра на  Община Каварнa . Борсата ще се проведе от 14 до 16 февруари в Интер Експо Център в София. По време на нея официално ще бъде представен новия рекламно-информационен филм „10 причини за посетите Община Каварна“. „Всички наши настоящи и бъдещи приятели, които обичат красивото Северно Черноморие, каним на щанда ни, като със сигурност причините да се видим са много повече от 10, но ние ще предложим само началото и ще оставим останалото на вашето въображение“, споделят от Общината.  \r\n10 причини да посетите щанда на Община Каварна на туристическото изложение в София:  \r\n- Ако сте любител на красивата природа и непознати за масовия турист места, ние ще ви разкажем за няколко спиращи дъха гледки и как да стигнете до там; \r\n- Ако приключенията са вашата страст, ежедневието ви стресира и имате нужда от силни положителни емоции, то непременно се отбийте при нас, за да ви разкрием най-добрата рецепта за вашата пълноценна почивка при това на невероятно изгодни цени;  \r\n- Обичате да слушате за историята на древните народи, живели по нашите земи, митовете и легендите, издържали проверката на времето? Е, със сигурност сте нашият човек. Планирайте малко повече време, а ние ще ви направим маршрут на място; \r\n- Добрата кухня и различният, но истински вкус на домашно приготвената храна са водещи за мнозина пътешественици. За вас, епикурейци, сме приготвили специална селекция от места, където ще опитате традиционни, домашно приготвени, гагаузки ястия, прясна риба и най-известните миди в страната;  \r\n- И докато сме на тема храна: Яли ли сте някога охлюви? Ние ще ви кажем как да стигнете до единствената на Балканите ферма за охлюви, в която се предлагат прясно сготвени деликатеси, сравними с най-добрите ресторанти в Европа;  \r\n- Следва графата: Задължително трябва да изпитате/опитате! - Да посрещнете юлското слънце, на ухаещ на билки скалист морски бряг, докато слушате Юрая Хиип, а после да си направите селфи в слънчогледовите полета, които галят морския бряг и да закусите с топла добруджанска кавърма. Елате, за да ви предложим как да организирате пътуването и настаняването си;  \r\n- Ние умеем да се забавляваме – искрено и истински! А вие? Ще се присъедините ли към нас? Елате, за да открием заедно най-подходящия фестивал за вас, като гост или като участник;  \r\n- Сигурно сте чували много за голфа, че е скъп, че е елитарен. Ние ще ви представим и други възможности за това място – достъпни и изненадващо добри;  \r\n- Какво ще кажете за романтична вечер с вкусна храна и перфектно обслужване на отвесна скала, 50 м. над морето? Ще ви кажем къде е;  \r\n- Емоция и забавление за цялото семейство: All Inclusive пакети, аквапарк и екшън парк, басейн, който се „влива” в морето и спокойни утрини, погалени от морския бриз. Накратко: всички сетива, за цялото семейство. И това ще ви уредим. \r\n- Не на последно място: на 14 февруари ще ви почерпим със слънчево вино от нос Калиакра, направено с много любов от потомствени винари  \r\nПреброихте 11 причини? Е, така е, но не можем да махнем, а само да добавяме още и още. Така се случва с всеки, дошъл веднъж на красивото Северно Черноморие. Опитайте и ще се уверите сами!", "date": "2019.02.12", "title": "Добрич: Община Каварна ще се представи на най-голямото международно туристическо изложение в България Ваканция и СПА Експо"}
{"url": "http://www.focus-news.net/news/2019/02/12/2622525/sport-arsenal-se-e-opital-da-prodade-mesut-yozil-na-dva-italianski-otbora.html", "text": "Арсенал се е опитал да продаде халфа Месут Йозил през зимния трансферен прозорец, но ръководството на клуба не е успяло да намери купувач за бившия германски национал, съобщават италианските медии. \r\nСъгласно разпространената информация, Арсенал е предложил 30-годишния Йозил на два италиански клуба: Ювентус и Интер. Първият е отказал трансфера заради високата заплата на футболиста, която е 350 хиляди на седмица. От Арсенал са предложили на Интер Йозил да бъде разменен за нападателя Иван Перишич, но ръководството на отбора е отхвърлило офертата.  \r\nВ настоящия сезон Йозил изигра 18 мача за Арсенал, в които вкара четири гола и направи две асистенции.", "date": "2019.02.12", "title": "Спорт: Арсенал се е опитал да продаде Месут Йозил на два италиански отбора"}
{"url": "http://www.focus-news.net/news/2019/02/12/2622528/sliven-48-godishen-mazh-e-zadarzhan-sled-kato-se-e-darzhal-grubo-i-agresivno-spryamo-meditsinsko-litse-ot-tssmp-nova-zagora.html", "text": "Служители на РУ-Нова Загора са задържали 48-годишен мъж, след като се е държал грубо и агресивно спрямо медицинско лице от филиали на ЦСМП-Нова Загора. Това съобщиха от пресцентъра на  ОДМВР-Сливен . Инцидентът е станал на 10 февруари. Задържаният е от село Стоил войвода. По случая е започнато досъдебно производство.", "date": "2019.02.12", "title": "Сливен: 48-годишен мъж е задържан, след като се е държал грубо и агресивно спрямо медицинско лице от ЦСМП-Нова Загора"}
{"url": "http://www.focus-news.net/news/2019/02/12/2622526/dots-sonya-penkova-nvim-za-4-ta-poredna-godina-natsionalniyat-voennoistoricheski-muzey-predstavya-izlozhba-ot-tsennosti-iztsyalo-pridobiti-ot-dareniya.html", "text": "За 4-та поредна година Националният военноисторически музей представя изложбата „Памет за бъдещето“, чийто ценности са изцяло придобити от дарения. Това каза директорът на Националния военноисторически музей доц. Соня Пенкова в интервю за  Агенция „Фокус“ . „Тази изложба е традиционна за музея. Вече няколко години поред експозиционната ни програма за годината започва с изложба, която е своеобразна почит към нашите дарителите и хората, благодарение на които, институции като нашата съществуват“, коментира тя. По думите й в изложението са включени даренията, които музеят е получил в рамките на календарната година. „Тя представя в един събран вид онова многообразие на артефакти, които чрез нас се надяваме да станат достояние на широката публика, чрез нашите изложби и различни образователни инициативи“, отбеляза доц. д-р Пенкова. Директорът на музея уточни, че догодина ще има своеобразен юбилей на тези изложения. „Това е една изложба, която е типична за нашата институция, но за 4-та поредна година се организира в началото на годината. През предишните години, тя се организираше в края. Такава традиция продължава да има в нашия филиал във Варна“, допълни още директорът на музея. „Решихме, че това е по-уважителният начин да кажем своето благодаря на дарителите си, като ги съберем заедно, да получат своите свидетелски дарения и билети за безплатен достъп до експозициите на музея, завинаги. Още повече тези изложби обикновено се превръщат в мигове на топли думи, оценки и време, в което ние продължаваме да получаваме дарения, както стана и тази година“, припомни доц. д-р Пенкова.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.02.12", "title": "Доц. Соня Пенкова, НВИМ: За 4-та поредна година Националният военноисторически музей представя изложба от ценности, изцяло придобити от дарения"}
{"url": "http://www.focus-news.net/news/2019/02/12/2622532/stara-zagora-zapochva-izgrazhdaneto-na-kragovo-krastovishte-kray-park-artileriyski.html", "text": "Започва изграждането на кръстовище с кръгово движение край парк „Артилерийски“ в Стара Загора, поради което за два месеца ще бъде затворено движението на автомобили през кръстовището на ул. „Одринска епопея“ и ул. „Христо Ботев“. Това съобщиха от пресцентъра на  Община Стара Загора . Във връзка с извършването на строително-ремонтните дейности движението ще бъде преустановено за времето от 13 февруари 2019 г. до 13 април 2019 г. (включително). \r\nОбщественият транспорт ще се движи по обходен маршрут както следва: \r\n- автобусни линии № 3 и № 8: ул. „Капитан Петко Войвода“ – „кв. Казански“ -  ул. „Одринска епопея“ - бул. „Славянски“ и обратно. \r\n- автобусна линия №22: бул. „Славянски“ - ул. „Одринска епопея“ – Калояновско шосе и обратно. \r\nСпирки „Христо Ботев“ и „Орфей“ няма да обслужват автобусни линии №3, №8 и №22. Автобусите ще спират на бул. „Славянски“ в изградените уширения, на които са монтирани знаци, указващи автобусни спирки. \r\nПравителството осигури от националния бюджет финансов трансфер за община Стара Загора в размер на 3 млн. лв. за разширяване с 40 дка на новия парк „Артилерийски“, който ще заеме площ около 130 дка. Продължението на ул. „Хр. Ботев“ ще бъде с две активни ленти за движение, а в двете странични ще се паркира. То ще бъде разделено от зеленина, а повдигната пешеходна пътека и велоалея ще свързват северната и южната част на парка. На улицата ще може да се паркира, както и на съседната „Одринска епопея“, където се изгражда кръговото кръстовище.", "date": "2019.02.12", "title": "Стара Загора: Започва изграждането на кръгово кръстовище край парк „Артилерийски“"}
{"url": "http://www.focus-news.net/news/2019/02/12/2622531/kyustendil-do-28-fevruari-prodalzhava-razdavaneto-na-hranitelni-pomoshti-na-sotsialno-slabi-litsa-za-teritoriyata-na-obshtinata.html", "text": "До 28 февруари продължава раздаването на хранителни помощи на социално слаби лица за територията на общината. Това съобщиха за  Радио „Фокус” – Кюстендил  от Областния съвет на Българския червен кръст в Кюстендил. Пунктът за раздаване на хранителните помощи се намира на улица „Спартак” и е с работно време 10.00 часа до 16.00 часа. Помощите се раздават на правоимащи лица по Оперативна програма за храни и/или основно материално подпомагане. Един пакет съдържа храни с тегло 24.070 кг. Всеки един ще получи 16 трайни продукти, сред които спагети, леща, захар, фасул, лютеница, домати, грах, ориз, олио и други. \r\nВенцеслав ИЛЧЕВ", "date": "2019.02.12", "title": "Кюстендил: До 28 февруари продължава раздаването на хранителни помощи на социално слаби лица за територията на общината"}
{"url": "http://www.focus-news.net/news/2019/02/12/2622530/blagoevgrad-festivalat-blagoevgrad-bluesjazz-ima-nov-sayt-po-povod-petoto-yubileyno-izdanie-na-muzikalnoto-sabitie.html", "text": "Нов сайт, представящ Международния фестивал “Blagoevgrad Blues&Jazz” от основаването му до днес, вече е на разположение на почитателите на музиката. Това съобщиха от пресцентъра на  Община Благоевград . Поводът за създаването на сайта е петото юбилейно издание на музикалното събитие, което предстои в края на март. В него е поместена  пълна информация за изпълнителите, гостували през изминалите издания, както и за тазгодишните участници. Почитателите ще открият още и снимки, запечатили моменти по време на концертите през изминалите четири години. Платформата съдържа още и карта на събитието за 2019 година, информация за билетите и картите, история на всички издания на “Blagoevgrad Blues&Jazz“, както и помощ за гостите на Благоевград, които искат да планират престоя си –  хотели, къщи за гости и заведения (кафенета, ресторанти, барове и дискотеки). Повече информация може да намерите на  . \r\nТази година Международният фестивал „Blagoevgrad Blues&Jazz“ ще се проведе в рамките на три вечери, от 28 март 2019 до 30 март 2019, включително. Първата вечер ще се проведе в ДТ „Никола Вапцаров“. За първи път в историята на фестивала ще има класическа вечер. На 29 и 30 март меломаните ще слушат любимите си изпълнители в зала „Орфей“, парк „Македония“ и ще се наслаждават на блус и джаз музика. По време на V-тото издание на Международния фестивал на сцената ще излязат Камерна опера-Благоевград с гост-солистът  Деян Гаврич и композиторката Драгана Йованович. Ще чуем маестро Алекс Зографов, а с него на сцената ще се качат тенорът  Бойко Цветанов и Стоян Бончев. Специална е и блус вечерта. Тя  ще ни срещне с Васко Кръпката и „Подуене Блус бенд“ , които ще отбележат 30 годишен юбилей. Турнето им започва от нашата сцена, а гост е Блусменът на Америка Guy Davis. \r\n5-ото юбилейно издание на Международния фестивал “Blagoevgrad Blues&Jazz” ще  закрият Теодосий Спасов и Влатко Стефановски, триото на Живко Петров, великолепната Хилда Казасян, в дует с Христо Йоцов и Биг Бенд-Благоевград.", "date": "2019.02.12", "title": "Благоевград: Фестивалът „Blagoevgrad Blues&Jazz“ има нов сайт по повод петото юбилейно издание на музикалното събитие"}
{"url": "http://www.focus-news.net/news/2019/02/12/2622521/elena-aleksandrova-rim-blagoevgrad-kratko-trae-radostta-ot-parvoto-osvobozhdenie-na-gorna-dzhumaya-tay-kato-po-silata-na-berlinskiya-dogovor-gradat-e-varnat-na-osmanskata-imperiya.html", "text": "Само няколко месеца трае радостта от първото Освобождение на Горна Джумая през 1878 г., тъй като по силата на Берлинският договор, градът е върнат в рамките на Османската империя. Това каза за  Радио „Фокус“ – Пирин  историкът и уредник в Регионален исторически музей – Благоевград Елена Александрова. По думите ѝ в първите дни след Освобождението на града в него пристига генерал-губернаторът Пьотър Алабин и българският общественик Марин Дринов, които се присъединяват към каузата за освобождението на Горна Джумая. „Те организират комитет за гражданското му управление. За военен комендант е назначен майор Орлински. Назначен е и окръжен началник начело с Йосиф Вартоломеевич Шевченко, който устройва и първата административна власт. Назначен е временен градски управителен съвет и съвет на старейшините от селата. В окръжния съвет освен Шевченко влизат още учителите Васил Разсолков, Арсени Костенцев, Хаджи Коте Чорбаджи Гошев, Спас Харизанов и други общественици“, каза още Александрова. За пръв председател на градския съвет е избран уважаваният гражданин Иван Стоименов. Още от април същата година е събран и първият набор младежи за войската, в който се записват 27 момчета от Горна Джумая, но радостната еуфория за населението в града трае само няколко месеца, тъй като по силата на Берлинския договор от 1 юли 1878 година целият Пирински край влиза в границите отново на Османската империя. „След това започва мирната съпротива, която по-късно продължава в Кресненско-Разложкото въстание, но това са събития, които последват самия договор и са негов резултат“, подчерта Александрова. \r\nЛивия НИНОВА", "date": "2019.02.12", "title": "Елена Александрова, РИМ – Благоевград: Кратко трае радостта от първото Освобождение на Горна Джумая, тъй като по силата на Берлинския договор, градът е върнат на Османската империя"}
{"url": "http://www.focus-news.net/news/2019/02/12/2622535/bild-noviyat-predsedatel-na-hds-ne-izklyuchva-zatvaryaneto-na-germanskite-granitsi-v-sluchay-na-nova-bezhanska-kriza.html", "text": "Новият председател на Християндемократическия съюз (ХДС) Анегрет Крамп-Каренбауер не изключва затварянето на германските граници в случай на нова мигрантска криза като тази от 2015 г., съобщава вестник  BILD . \r\n„Вече подчертахме, че това е напълно възможно като Ultima Ratio“ (последен, решаващ аргумент), заяви наследникът на Меркел на лидерския пост в ХДС.  \r\nНо Крамп-Каренбауер припомни и друго: „От миналото лято ситуацията е различна. Канцлерът (Ангела Меркел) преговаря в Европа, за да договори споразумения със съседни страни“.  \r\nПо-рано нейната партия представи своите констатации относно миграционната и бежанската политика не само на Берлин, но и на Брюксел. От тях стана ясно, че ХДС се стреми към много по-строга миграционна политика, за да се избегне нова бежанска криза с мащабите на тази от 2015 г.  \r\nВ понеделник ХДС проведе  „работно заседание“ на тема реформа в германската и европейската миграционна политика. Около стотина експерти, разпределени в общо четири работни групи, се събраха в централата на ХДС в Берлин, за да обсъдят миграцията, сигурността и интеграцията с водещите политици на партията и „сестринския“ Християнсоциален съюз. Срещата завърши с даването на препоръки за конкретни действия от страна на парламента и федералното правителство. Канцлерът Ангела Меркел не присъства на „разговорите в работилницата\" с цел провеждането на „открита дискусия“. \r\nСписъкът с предложенията на работните групи е дълъг и според мнозина – противоречив. Регионалният лидер на ХДС в Баден-Вюртемберг Томас Щробл заяви, че има някои „твърди, но по-скоро практически предложения\". Най-важните от тях са: \r\n▶  В случай на процедури за предоставяне на убежище, един кандидат трябва да се ограничи само до един „съдебен орган“; \r\n▶ Грешно представената информация в процедурата за убежище трябва да бъде наказуема; \r\n▶ Сексуалните престъпления и насилието срещу полицейските служители трябва да бъдат основание за експулсиране; \r\n▶ Федералната полиция трябва в бъдеще да получава повече правомощия за справяне с мигрантите; \r\n▶ Служителите на Фронтекс да бъдат увеличени до 10 000 до 2020 г. Тереза Герова", "date": "2019.02.12", "title": "BILD: Новият председател на ХДС не изключва затварянето на германските граници в случай на нова бежанска криза"}
{"url": "http://www.focus-news.net/news/2019/02/12/2622533/kyustendil-66-narusheniya-sa-ustanoveni-v-ramkite-na-dvudnevna-politseyska-operatsiya-na-teritoriyata-na-tri-rayonni-upravleniya-v-oblastta.html", "text": "66 нарушения са установени в рамките на двудневна полицейска операция на територията на три районни управления в областта, съобщиха от пресцентъра на  Областна дирекция на МВР – Кюстендил . В края на миналата седмица  е проведена специализирана полицейска операция  на територията, обслужвана от РУ - Дупница, РУ - Бобов дол и РУ - Рила  за противодействие на битовата престъпност, своевременно разкриване и задържане на извършители на престъпления,  свързани с незаконната миграция, каналджийство, трафик на хора. Операцията е била двудневна и  осъществена от служители на ОДМВР и служители на Дирекция „Жандармерия“ в малките и отдалечени населени места  на територията на общините Дупница , Бобов дол , Сапарева баня  Бобошево , Кочериново, Рила и прилежащите населени места, които са  в близост до граничната зона. Не са констатирани престъпления, свързани с незаконната миграция, каналджийство и трафик на хора. Проверени са 443 лица, 285 моторни превозни средства, съставени са 9 фиша за нарушения по Закона за движение по пътищата и 57 броя актове за установяване на административно нарушение. Със заповед за 24 часа са задържани трима. Проверени са 16 лица, известни на полицията като извършители на криминални деяния.", "date": "2019.02.12", "title": "Кюстендил: 66 нарушения са установени в рамките на двудневна полицейска операция на територията на три районни управления в областта"}
{"url": "http://www.focus-news.net/news/2019/02/12/2622536/nsi-prez-perioda-yanuari-noemvri-2018-g-iznosat-na-stoki-ot-balgariya-za-es-se-uvelichava-s-95-spryamo-sashtiya-period-na-2017-g.html", "text": "През периода януари - ноември 2018 г. износът на стоки от България за ЕС се увеличава с 9.5% спрямо същия период на 2017 г. и е в размер на 35 059.0 млн. лева. Това сочи  статистика на Националния статистически институт (НСИ) . Основни търговски партньори на България са Германия, Италия, Румъния, Гърция, Франция и Белгия, които формират 67.5% от износа за държавите-членки на ЕС.  \r\nПрез ноември 2018 г. износът на стоки за ЕС нараства със 7.0% спрямо същия месец на предходната година и е в размер на 3 445.2 млн. лева. \r\nПри износа на стоки от България за ЕС, разпределен според Стандартната външнотърговска класификация, през периода януари - ноември 2018 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти“ (28.8%) и „Машини, оборудване и превозни средства“ (16.2%). Спад не се наблюдава в нито един от секторите. \r\nВносът на стоки в България от ЕС през периода януари - ноември 2018 г. се увеличава с 6.8% спрямо същия период на 2017 г. и е на стойност 36 874.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. \r\nПрез ноември 2018 г. вносът на стоки в България от държавите-членки на ЕС, намалява с 0.1% спрямо същия месец на предходната година и е в размер на 3 606.6 млн. лева.  \r\nПри вноса на стоки от ЕС, разпределен според Стандартната външнотърговска класификация, през периода януари - ноември 2018 г. в сравнение със същия период на 2017 г. най-голямо процентно увеличение е отчетено в сектор „Безалкохолни и алкохолни напитки и тютюн“ (15.8%), а най-голямо намаление се наблюдава в сектор „Мазнини, масла и восъци от животински и растителен произход“ (3.9%). \r\nВъншнотърговското салдо (износ FOB - внос CIF) на България с ЕС за периода януари - ноември 2018 г. е отрицателно и е на стойност 1 815.1 млн. лева.  \r\nПо цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 505.8 млн. лева.", "date": "2019.02.12", "title": "НСИ: През периода януари - ноември 2018 г. износът на стоки от България за ЕС се увеличава с 9.5% спрямо същия период на 2017 г."}
{"url": "http://www.focus-news.net/news/2019/02/12/2622538/plovdiv-oblastniyat-upravitel-zdravko-dimitrov-shte-provede-razshirena-sreshta-idnata-sedmitsa-po-problema-s-tsiganskite-geta.html", "text": "Разширена среща с представители на институции и кметове на населени места ще проведе областният управител Здравко Димитров идната седмица по проблема с циганските гета. Това съобщиха за  Радио „Фокус“ - Пловдив  от пресцентъра на Областната управа. На срещата ще бъдат поканени представители на социалното министерство, на полицията, кметове на общини и други общински и държавни институции, за да се обсъдят мерките и да се начертае стратегия за генерално справяне с проблема, който е актуален не само за Войводиново, а за много населени места в областта. \r\nПредстои да бъдат уточнявани часът и мястото на срещата.", "date": "2019.02.12", "title": "Пловдив: Областният управител Здравко Димитров ще проведе разширена среща идната седмица по проблема с циганските гета"}
{"url": "http://www.focus-news.net/news/2019/02/12/2622518/ministar-petya-avramova-shte-uchastva-v-diskusionen-forum-v-ramkite-na-obshtoto-sabranie-na-nsorb.html", "text": "Министърът на регионалното развитие и благоустройството Петя Аврамова ще участва днес в дискусионен форум, който ще се проведе в рамките на Общото събрание на Националното сдружение на общините в Република България, съобщиха от пресцентъра на  МРРБ . Форумът на тема „Европейски, национални и местни приоритети“ ще се проведе от 15.30 часа в хотел „Рамада“, гр. София. Участието на министър Аврамова е в панел 1: „Европейска и национална визия за развитието на общини и региони“.", "date": "2019.02.12", "title": "Министър Петя Аврамова ще участва в дискусионен форум в рамките на Общото събрание на НСОРБ"}
{"url": "http://www.focus-news.net/news/2019/02/12/2622537/smolyan-rayonniyat-sad-ne-dade-hod-na-deloto-sreshtu-efrem-mollov-zaradi-neyavyavane-na-zashtitnitsite-i-podsadimiya.html", "text": "Районен съд – Смолян не даде ход на делото против националното и расово равенство срещу Ефрем Моллов заради неявяване на защитниците и подсъдимия, предаде репортер на  Радио „Фокус“ – Смолян . В съдебната зала съдя Петър Маргаритов заяви, че не следва да бъде даден ход на делото, с оглед неявяване на защитниците и подсъдимия. Той посочи, че ще бъде обезпечено разглеждане на делото в следващо съдебно заседание по реда, предвиден в НПК. „За следващото съдебно заседание се призоват посочените свидетели в списъка към обвинителния акт. Съдът ще вземе становище по разпити на вещи лица след изслушване на становищата на защитата. Съдът отлага и насрочва делото за 26 март 2019 г. от 9.30 часа, за която дата и час да се призоват защитниците на подсъдимия, така също и посочените свидетели в списъка към обвинителния акт“, поясни съдия Маргаритов. \r\nТой припомни, че на предишното заседание се е провело т. нар разпоредително заседание. „Беше направено искане за съкратено съдебно следствие. Ако подсъдимият бе дошъл днес и беше заявил, че не желае да се разпитват лично тези свидетели  и вещите лица, Съдът щеше да прочете всички тези показания, които са събрани в досъдебното заседание и да ги ползва. Тъй като подсъдимия няма възможно да се яви лично пред съда, делото ще се гледа по общите съдебни правили – ще се разпитват лично свидетелите и вещите лица“, уточни съдия Маргаритов. „Фокус“ припомня , че подсъдимият Ефрем Моллов е обвинен в това, че на 05 май 2013 г. в читалище чрез книга е проповядвал дискриминация като е прокрамирал етноцентризъм чрез абсолютизиране и етническо разграничаване на трупа от хора причисляващи се към „помашки етнос“ и приписването им на изключителна и предопределена роля, с което са дисквалифицирани (обявени за по-низшестоящи, непълноценни, малоценни, недостойни и пр.) всички други българи неопределящи се като „етнически помаци“ и е проповядвал омраза основана на етническа принадлежност, като е използвал обидни, враждебни, дискриминационни, дехуманизирагци думи и изрази спрямо българите нечислящи се към „помашкия етнос“, насаждане на исторически неправдоподобии тези за преследване, унижения, терор, насилие, спрямо „етническата трупа на помаците“ от страна на българите, като по този начин е могъл да възбуди омраза от и към българи самоопределящи към „помашки етнос“ и българи неопределящи се като такива. \r\nМоллов е обвинен и в това, че на същата дата чрез книгата се е проповядвал омраза основана на религиозна основа, като е апелирал за поведение противоречащо на християнската традиция и канон, използвал обидни, враждебни, дискриминационни, дехуманизирагци слова спрямо български християни и насаждане на исторически неправдоподобии тези за преследване, унижения, терор, насилие, насилствено асимилиране, геноцид спрямо българи мюсюлмани от страна на българи християни, като по този начин е могъл да възбуди омраза от и към българи изповядващи християнска религия и българи последователи на исляма. \r\nНели ГЕРГЬОВСКА", "date": "2019.02.12", "title": "Смолян: Районният съд не даде ход на делото срещу Ефрем Моллов заради неявяване на защитниците и подсъдимия"}
{"url": "http://www.focus-news.net/news/2019/02/12/2622529/koha-ditore-kosovo-sasht-predpriemat-merki-sreshtu-otkaza-na-prishtina-da-premahne-mitata-za-vnosa-na-srabski-stoki-v-kosovo.html", "text": "Водещият прищински ежедневник  Koha Ditore  отбелязва, че САЩ започват да предприемат конкретни мерки срещу отказа на косовското правителство да отмени 100-процентовите мита за внос на стоки от Сърбия и Босна и Херцеговина в страната.  \r\nСлед като министър-председателят на Косово Рамуш Харадинай не получи американска виза за участие в международно събитие в страната, последва и отмяна на визита на генерал от армията на САЩ в най-младата държава на Балканите. Според изданието Вашингтон ще засили мерките, ако правителството в Прищина продължава да настоява за запазването на таксите. Това ще окаже сериозни и най-видими последствия в процеса на прехода на Косовските сили за сигурност в армия. Харадинай обаче остава категоричен – митата ще бъдат отменени, когато Сърбия признае независимостта на Косово. Тереза Герова", "date": "2019.02.12", "title": "Koha Ditore (Косово): САЩ предприемат мерки срещу отказа на Прищина да премахне митата за вноса на сръбски стоки в Косово"}
{"url": "http://www.focus-news.net/news/2019/02/12/2622534/milka-vasileva-bapzg-agresiyata-sreshtu-horata-v-byalo-se-zasilva.html", "text": "Агресията срещу „хората в бяло“ се засилва. Това каза пред журналисти Милка Василева, председател на УС на Българската асоциация на професионалистите по здравни грижи (БАПЗГ), предаде репортер на  Агенция „Фокус“.   Милка Василева уточни, че има регистрирани 100 случая на проявена агресия над медицински екипи, основно в Спешната помощ, за последните 2 години. По думите й агресията срещу медиците е много болен въпрос за съсловието на професионалистите по здравни грижи и за медиците въобще. „Той не е от вчера, не е от днес. Агресията срещу хората в бяло се засилва. Това ни провокира да направим едно проучване колко са професионалистите по здравни грижи и лекарите, които са пострадали от агресивни пациенти по време на изпълнение на своя служебен дълг. Заедно с БЛС през 2017 г. направихме анкета сред медицински лица и пациенти за причините, които пораждат агресивното поведение, за изискванията, които гражданите имат към нас. Разбира се, това беше анализирано, бяха проведени кръгли маси. Обществото беше запознато с всички проблеми, но проблемът остана. Агресията продължава да съществува. Ние винаги сме участвали във всички форуми на различни нива за справяне с агресията“, каза тя. Василева попита кое е породило агресията в цялото общество и подчерта, че БАПЗ като съсловна организация са решили, че трябва да започнат кампания срещу агресията. „Ние искаме да убедим хората, че трябва да ни повярват и да не пристъпват към нас с агресия. Ние искаме да влезем и в ромските общности, за да им обясним, да им разясним системата на здравеопазване, защото установихме, че те нямат достатъчно грамотност по тези проблеми“, допълни още Василева. \r\nДеница КИТАНОВА", "date": "2019.02.12", "title": "Милка Василева, БАПЗГ: Агресията срещу „хората в бяло“ се засилва"}
{"url": "http://www.focus-news.net/news/2019/02/12/2622542/dimitar-margaritov-kzp-obnovyavane-na-pravilata-shte-osavremeni-nachinite-za-reshavane-na-zhalbi-zaradi-defektni-stoki.html", "text": "Архаична и несъответстваща на съвременните темпове на търговския оборот е съществуващата нормативна уредба за решаването на потребителски казуси с дефектни стоки. Въпреки че в България, за разлика от много европейски държави, тя е доста конкретна. Например, в разстояние от 30 дни търговецът трябва да вземе отношение, допускат се три ремонта и след това се разваля сделката и се връщат парите. Затова съвсем адекватни са усилията на европейските институции към закономерни ходове, които да поставят потребителя „в центъра на събитията“ и той да има възможност да вземе решението какво точно би желал да получи насреща. Това мнение изрази председателят на Комисията за защита на потребителите (КЗП) Димитър Маргаритов по телевизия Bulgaria ON Air, съобщиха от пресцентъра на  КЗП . \r\nМаргаритов разясни, че подготвяните на европейско ниво промени целят хармонизиране на законодателствата в държавите членки по отношение конкретно на рекламацията на дефектни стоки. Сега Директивата за продажба на стоки въвежда минимални правила, над които някои законодателства са надграждали, други са ги възприели каквито са. Той обясни, че оттам се е стигнало до известни различия, включително и в българското законодателство спрямо това в други държави. „Някъде режимът е повече в полза на потребителите, някъде центърът на тежестта е малко изместен към това търговците да имат решаващата дума при удовлетворяването на рекламациите. Всичко това налага да се направи преоценка, както се нарича течащият в момента процес и в резултат на нея да се възприемат нови правила“, посочи Маргаритов.  \r\nПредседателят на КЗП подчерта, че това са проектни текстове, които предстои да бъдат гласувани в комисиите в Европейския парламент, в Пленарна зала и одобрени от Съвета на ЕС, след което има възможност за адаптиране и приемане в националните законодателства.  \r\nПри настоящите правила статистиката на КЗП сочи, че в около 60% от случаите рекламациите се удовлетворяват по начин, който е приемлив за потребителите. „Но този процент би трябвало да е по-висок, тъй като останалите 40% не остават удовлетворени, дори в някои редки случаи и да не са имали съвсем право“, добави Маргаритов.  \r\nТой припомни, че спазвайки установения в закона ред – първо да предявят рекламацията пред търговеца, потребителите в никакъв случай не бива да допускат да бъдат насочвани към сервизи и трети лица, които нямат и не би трябвало да имат отношение към произнасянето по казуса и неговото решаване.  \r\nВ студиото на „Денят ON AIR“ Димитър Маргаритов припомни по повод наближаващия 14 февруари, че купените онлайн подаръци могат да бъдат заменени в 14-дневен срок. „Когато са изработени по индивидуални поръчки – например бижу по специална поръчка на клиента извън каталога на търговеца, това право не важи“, уточни той. При подаряването на ваучери поднасящите ги трябва да са наясно с периода на валидност, евентуални ограничения по отношение на продуктовите групи и т.н. „Настоявайте да Ви бъдат предоставени поне някакви компенсации, като допълнителни услуги само и само търговецът да разбере, че когато е обещал нещо, той е длъжен максимално да се придържа към него, особено когато става дума за конкретни дати и празнични събития“, посъветва председателят на КЗП за случаите на резервации на специални туристически пакети.", "date": "2019.02.12", "title": "Димитър Маргаритов, КЗП: Обновяване на правилата ще осъвремени начините за решаване на жалби заради дефектни стоки"}
{"url": "http://www.focus-news.net/news/2019/02/12/2622540/nsi-prez-2018-g-iznosat-na-stoki-ot-balgariya-za-treti-strani-namalyava-s-125-v-sravnenie-s-predhodnata-godina.html", "text": "През 2018 г. износът на стоки от България за трети страни намалява с 12.5% в сравнение с предходната година и е на стойност 17 550.6 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, бившата югославска република Македония и Руската федерация, които формират 52.6% от износа за трети страни.  \r\nПрез декември 2018 г. износът на стоки от България за трети страни намалява с 14.6% спрямо същия месец на предходната година и е в размер на 1 488.6 млн. лева. \r\nПрез 2018 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение с предходната година е отбелязан в сектор „Мазнини, масла и восъци от животински и растителен произход“ (30.8%). Най-голям спад се наблюдава в секторите „Безалкохолни и алкохолни напитки и тютюн“ (32.5%) и „Разнообразни готови продукти, н.д.“ (24.2%). \r\nВносът на стоки в България от трети страни през 2018 г. се увеличава със 7.4% в сравнение с 2017 г. и е на стойност 23 012.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез декември 2018 г. вносът на стоки в България от трети страни намалява с 11.3% спрямо същия месец на предходната година и е в размер на 1 822.0 млн. лeвa. \r\nПри вноса на стоки от трети страни, разпределен според Стандартната външнотърговска класификация, през 2018 г. най-голямо увеличение спрямо предходната година е отчетено в секторите „Безалкохолни и алкохолни напитки и тютюн“ (25.3%) и „Мазнини, масла и восъци от животински и растителен произход“ (18.5%). Спад не се наблюдава в нито един от секторите. \r\nВъншнотърговското салдо (износ FOB - внос CIF) на България с трети страни през 2018 г. е отрицателно и е в размер на 5 461.7 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 3 522.1 млн. лева. \r\nПрез декември 2018 г. външнотърговското салдо (износ FOB - внос CIF) с трети страни е отрицателно и е на стойност 333.4 млн. лева. Търговия със стоки на България с трети страни и ЕС – общо \r\nПрез 2018 г. от България общо са изнесени стоки на стойност 55 275.7 млн. лв., което е с 1.2% повече в сравнение с предходната година. \r\nПрез декември 2018 г. общият износ на стоки възлиза на 4 154.7 млн. лв. и намалява с 2.4% спрямо същия месец на предходната година. \r\nПрез 2018 г. общо в страната са внесени стоки на стойност  62 945.5 млн. лв. (по цени CIF), или с 6.3% повече спрямо 2017 година.  \r\nПрез декември 2018 г. общият внос на стоки намалява с 8.6% спрямо същия месец на предходната година и възлиза на 4 881.1 млн. лева. \r\nОбщото външнотърговско салдо (износ FOB - внос CIF) е отрицателно през 2018 г. и е на стойност 7 669.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през 2018 г. също е отрицателно и е в размер на 3 256.3 млн. лева.  \r\nПрез декември 2018 г. общото външнотърговско салдо (износ FOB - внос CIF) е отрицателно и е на стойност 726.4 млн. лева. По цени FOB/FOB салдото също е отрицателно и е в размер на 435.6 млн. лева.", "date": "2019.02.12", "title": "НСИ: През 2018 г. износът на стоки от България за трети страни намалява с 12.5% в сравнение с предходната година"}
{"url": "http://www.focus-news.net/news/2019/02/12/2622543/dobrich-v-darzhavno-lovno-stopanstvo-tervel-sa-zadarzhani-karutsa-i-75-kub-m-nezakonno-dobiti-darva-za-ogrev.html", "text": "В Държавно ловно стопанство (ДЛС) „Тервел” са задържани каруца и 7.5 куб. м дърва за огрев, съобщи Пламена Баналиева, специалист „Връзки с обществеността“ в Североизточно държавно предприятие (СИДП) – Шумен, предаде кореспондент на  Радио „Фокус” – Варна . Горските стражари в ДЛС „Тервел” са съставили шест акта и един констативен протокол за съхранението на общо 7.5 куб. незаконно добити дърва за огрев. Задържана е и каруцата на нарушител. Други три акта по Закона за горите са съставени при системните проверки в обхвата на ДЛС „Балчик”. Създадена е организация за засилен контрол в горите. Само през изминалата седмица на територията на всички 13 горски и 5 ловни стопанства към Североизточно държавно предприятие са извършени общо 705 проверки. 146 от тях са на обекти за добив на дървесина, 91 – на превозни средства, а 471 – на физически лица, от които 331 са ловци. Съставени са 39 акта, отчитат от СИДП и апелират гражданите, които станат свидетели на нарушения, незабавно да сигнализират на телефон 112. \r\nЖулиета НИКОЛОВА", "date": "2019.02.12", "title": "Добрич: В Държавно ловно стопанство „Тервел” са задържани каруца и 7.5 куб. м незаконно добити дърва за огрев"}
{"url": "http://www.focus-news.net/news/2019/02/12/2622541/der-spiegel-v-germaniya-razpusnaha-dve-izdatelski-kompanii-svarzani-s-pkk.html", "text": "Министърът на вътрешните работи на ФРГ Хорст Зеехофер разпусна две издателски компании, свръзани със забранената Работническа партия на Кюрдистан (ПКК), съобщава водещото германско издание  Der Spiegel . \r\nПод ударите на германското законодателство са попаднали Mezopotamien Verlag und Vertrieb GmbH и MIR Multimedia GmbH. Забраната за дейността им е в сила от ранните сутрешни часове, а към момента в офисите им в провинциите Северен Рейн-Вестфалия и Долна Саксония се извършват обиски и се изземват материали.  \r\nСпоред федералното вътрешно министерство резултатите от полицейската проверка е потвърдила подозрението, че издателите „отговорни за поддържането на организационното сближаване на ПКК\". Кюрдската партия е забранена в Германия от 1993 г. насам. \r\nГерманските власти са убедени, че под прикритието на издателския бизнес двете сдружения са допринасяли за финансовото подпомагане на ПКК, което би довело до устойчиво увеличаване на „възможностите действие на терористичната организация в Германия и Европа\". Освен това двете издателства са нарушавали систематично забраната за дейност на ПКК на територията на страната.  \r\nПодчертава се, че ПКК има около 14,5 хил. последователи в Германия. Тя е най-голямата екстремистка организация за чужденци в Германия. Според властите тя използва страната като терен за изтегляне, рефинансиране и набиране на персонал за групировката. От 1992 г. в Германия са осъдени 90 членове на ПКК и са заведени 180 предварителни разследвания с препратка към организацията. Тереза Герова", "date": "2019.02.12", "title": "Der Spiegel: В Германия разпуснаха две издателски компании, свързани с ПКК"}
{"url": "http://www.focus-news.net/news/2019/02/12/2622544/veliko-tarnovo-21-godishen-mazh-ot-obshtina-pavlikeni-e-zadarzhan-za-nanasyane-na-materialni-shteti-po-lek-avtomobil.html", "text": "21-годишен мъж от община Павликени е задържан за нанасяне на материални щети по лек автомобил „Порше Кайен“. Това съобщиха от пресцентъра на  ОДМВР-Велико Търново . Младежът е нарязал гумите, надраскал е капакът, счупил е мигачите и огледалата на автомобила. Деянието е извършено на 11 февруари, щетите са нанесени чрез използване на техническо средство. Извършителят е задържан с полицейска мярка до 24 часа. По случая е започнато досъдебно производство по чл. 216 от НК.", "date": "2019.02.12", "title": "Велико Търново: 21-годишен мъж от община Павликени е задържан за нанасяне на материални щети по лек автомобил"}
{"url": "http://www.focus-news.net/news/2019/02/12/2622546/burgas-zapochva-obnovyavaneto-na-ul-aleksandar-veliki-v-uchastaka-mezhdu-ul-hristo-botev-i-ul-maragidik.html", "text": "Започва обновяването на ул. „Александър Велики“ в участъка между ул. „Христо Ботев“ и ул. „Марагидик“. Това съобщиха от пресцентъра на  Община Бургас . Най-напред ВиК ще подменят с нови старите тръби отдолу. След това Община Бургас ще изпълни ново асфалтово покритие, ще осигури безопасността на пешеходното движение, ще обособи повече от досегашните паркоместа и ще прокара ново осветление. \r\nДосега „Александър Велики“ беше тупикова улица в тази си част и при нея се образуваха сериозни тапи, затрудняващи движението в целия околен район. С новия проект тя се отваря към „Христо Ботев“, като ще бъде еднопосочна, а излизането ще става само с десен завой. Така ще бъде разтоварена и перпендикулярната „Мара Гидик“, по която движението е изключително сложно и нервно в пикови часове и се създават предпоставки за инциденти. \r\nОбщина Бургас се възползва от доста меката зима и стартира работата още сега, за да може участъкът от улица „Александър Велики“ да бъде напълно обновен и пуснат в експлоатация напролет.", "date": "2019.02.12", "title": "Бургас: Започва обновяването на ул. „Александър Велики“ в участъка между ул. „Христо Ботев“ и ул. „Марагидик“"}
{"url": "http://www.focus-news.net/news/2019/02/12/2622547/sofiya-nad-3000-kasa-kontrabandni-tsigari-sa-izzeti-ot-chasten-adres-v-s-skravena.html", "text": "В хода на полицейска операция за противодействие на съхранението и разпространението на акцизни стоки без бандерол на обслужваната територия, вчера служители на РУ - Ботевград извършили проверка в частен имот в с. Скравена. Това съобщиха от пресцентъра на  ОДМВР - София . На адреса са открити общо 3200 къса цигари от различни търговски марки без български бандерол. Нередовните тютюневи изделия са иззети по надлежния ред. По случая е регистрирана преписка за извършено административно нарушение по Закона за акцизите и данъчните складове.", "date": "2019.02.12", "title": "София: Над 3000 къса контрабандни цигари са иззети от частен адрес в с. Скравена"}
{"url": "http://www.focus-news.net/news/2019/02/12/2622549/burgas-boksyorat-ivan-atanasov-shte-spori-za-otlichiyata-v-70-oto-yubileyno-izdanie-na-mezhdunarodniya-turnir-strandzha.html", "text": "Бургаският боксьор Иван Атанасов, който е състезател на клуб „Победа Черноморец“ ще спори за отличията в 70-то юбилейно издание на международния турнир за мъже и жени „Странджа“. Това съобщиха от пресцентъра на  Община Бургас . Надпреварата в зала „София“ е от 14 до 19 февруари. На ринга ще се качат 350 боксьори от 42 държави. България ще бъде представена от 20 мъже и 12 жени. \r\nИван Атанасов, който е европейски шампион за юноши от 2016 година в Капошвар- Унгария ще боксира в категория до 64 килограма. Талантливият бургазлия ще дебютира за мъжкия национален отбор на международния турнир „Странджа“. Старши треньор на българите е кубинският специалист Жоел-Солер Арате. \r\nОт големите сили в бокса, в София няма да пристигнат единствено представители на Куба и Ирландия. Затова пък в отбора на САЩ за участие са записани 42-ма състезатели. \r\nФиналните битки в отделните категории ще се проведат на 19 февруари. Началото е от 14.00 часа.", "date": "2019.02.12", "title": "Бургас: Боксьорът Иван Атанасов ще спори за отличията в 70-ото юбилейно издание на международния турнир „Странджа“"}
{"url": "http://www.focus-news.net/news/2019/02/12/2622545/milka-vasileva-bapzg-ne-mozhe-samo-obshtestvoto-da-iziskva-ot-nas-to-tryabva-da-se-pogrizhi-za-meditsite.html", "text": "Не може само обществото да изисква от нас, то трябва да се погрижи за медиците. Това каза председателят на УС на Българската асоциация на професионалистите по здравни грижи (БАПЗГ) Милка Василева по време на първата дискусия за превенция на агресията срещу медици в рамките на Националната кампания на асоциацията под надслов „Призвани сме да лекуваме, а не да воюваме“, предаде репортер на  Агенция „Фокус“.   \"Можем да направим практически стъпки, за да намалим агресията не само срещу медици, а цялата агресия в българското общество. Ние сме призвани да лекуваме. Това е нашата мисия и ние ще я следваме“, каза Василева.  \r\nДеница КИТАНОВА", "date": "2019.02.12", "title": "Милка Василева, БАПЗГ: Не може само обществото да изисква от нас, то трябва да се погрижи за медиците"}
{"url": "http://www.focus-news.net/news/2019/02/12/2622552/kyustendil-postanovkata-seksi-prane-shte-bade-predstavena-v-obshtinskiya-dramatichen-teatar.html", "text": "Постановката „Секси пране” ще бъде представена в  Общинския драматичен театър. Това съобщи за  Радио „Фокус” – Кюстендил  Чавдар Ненов, директор на театъра.  Постановка е на театър „Сълза и смях” и ще бъде представена пред кюстендилската публика от 19.00 часа. „Албена Колева и Димитър Бакалов гостуват в Кюстендил тази вечер със спектакъла „Секси пране” от Мишел Римл. Това е най-поставяната канадска пиеса за последните 15 години”, каза Чандар Ненов. Преводът на текста е на Димитър Бакалов, който е и режисьор на постановката. Сценограф е Невена Белева. \r\nВенцеслав ИЛЧЕВ", "date": "2019.02.12", "title": "Кюстендил: Постановката „Секси пране” ще бъде представена в  Общинския драматичен театър"}
{"url": "http://www.focus-news.net/news/2019/02/12/2622551/blagoevgrad-s-tarzhestven-ritual-po-polagane-na-tsvetya-pred-pametnika-na-mayor-ivan-pavlovich-orlinski-beshe-otbelyazana-141-godishnina-ot-osvobozhdenieto-na-gorna-dzhumaya.html", "text": "С тържествен ритуал по полагане на цветя пред паметника на майор Иван Павлович Орлински бе отбелязана 141-годишнина от Освобождението на Горна Джумая, предаде репортер на  Радио „Фокус“ – Пирин . Тържественото събитие започна с изпълнение на националния химн на България, след което ученици от Благоевград припомниха кратка история, свързана със събитията през 1878 година и по-конкретно с първото Освобождение на града, което става факт на 12 февруари. Церемонията бе уважена от зам.-кмета на Община Благоевград инж. Емилия Тунева, зам. областния управител Иван Стоянов, директори на културни институции, общественици и граждани. \r\nЛивия НИНОВА", "date": "2019.02.12", "title": "Благоевград: С тържествен ритуал по полагане на цветя пред паметника на майор Иван Павлович Орлински беше отбелязана 141-годишнина от Освобождението на Горна Джумая"}
{"url": "http://www.focus-news.net/news/2019/02/12/2622539/napadeniya-nad-meditsi-prez-poslednite-godini-spravka-agentsiya-fokus.html", "text": "На 5 февруари 2019 г.   33-годишен мъж напада в Петрич фелдшер и шофьор на линейка заради отказ да дадат безплатни лекарства. Медиците отиват в циганската махала, за да помогнат на припаднала на погребение жена. Предписват ѝ успокоителни, но когато се качват на линейката, за да си тръгват, част от циганите искат лекарства, с каквито фелдшерът не разполага и това прераства в скандал. По случая е задържан служител в полската охрана на община Петрич, който временно е отстранен от длъжност до изясняване на обстоятелствата около инцидента. На 2 февруари 2019 г.  35-годишен мъж е задържан за нападение на лекар в Сливен. На 22 януари 2019 г.  двама мъже и една жена - цигани, нападат медицински екип в Центъра по хемодиализа във МОБАЛ „Д-р Стефан Черкезов“. Инцидентът става, след като екип на Реанимацията е повикан по спешност да реанимира възрастна жена в тежко състояние в резултат на диабет. Докато лекарите се опитват да спасят жената, близките нахлуват в Центъра по хемодиализа в болницата и започва да се саморазправят с медиците. Въпреки усилията на лекарите, възрастната пациентка умира, което ожесточава близките. На мястото са повикани охранители и екип на полицията, който извежда нападателите. На 20 януари 2019 г.  35-годишна жена напада фелдшерка, докато преглежда детето ѝ. През нощта, след сигнал на телефон 112 в спешното отделение на болницата в Горна Оряховица е докарано 5-месечно бебе с вроден порок на сърцето и с висока температура. Заради сериозното му състояние, медиците преценяват, че трябва да бъде транспортирано в Детското отделение на Великотърновската болница. Майката нахълтва в лекарския кабинет и ударя дежурният фелдшер Армянова по лицето. След случая в Центъра за спешна помощ е назначена охрана.  На 18 декември 2018 г.  30-годишен мъж удря лекар от Спешна помощ в Горна Оряховица. Мъжът бил афектиран, защото тъстът му издъхнал след преглед в спешния център.  На 5 август 2018 г.  мъж в нетрезво състояние напада лекар от Многопрофилната болница в Добрич. Инцидентът става в детското отделение на лечебното заведение, където след продължило няколко дни лечение у дома без подобрение е прието дете с хронично заболяване. При приема бащата напада дежурният лекар и се опитал да я удари.  На инцидента присъства млад мъж, който предотвратява с намесата си възникването на по-тежки последици. На 5 май 2018 г.  лекар от Спешната помощ в Кърджали е нападнат в квартал „Боровец“. Медикът се отзовава на повикване за възрастна жена, но след пристигането му синът на болната проявява агресия и удря с юмрук в лицето 51-годишния медик, който пада по стълбите. Пострадалият е настанен в хирургичното отделение на местната болница, а извършителят е задържан. На 27 януари 2018 г.  лекар от общинската болница в Свищов е нападнат и пребит . Инцидентът става малко преди лекарят да застъпи за нощна смяна във вътрешното отделение на болницата. Медикът е нападнат от разгневени близки на пациент. Пострадалият е с контузии по лицето и с комоцио. На 3 юли 2017 г.   акушер-гинеколожка от болница „Шейново” е пребита на работното си място от баща, който настоява да получи плацентата на новороденото си бебе На 27 май 2017 г.   фелдшер от центъра за Спешна помощ в Дулово е нападнат от роднини на починал пациент.  На 18 септември 2016 г.   пациент пребива лекар и медицинска сестра в УМБАЛСМ „Н.И.Пирогов“. Мъжът е докаран с прорезна рана на лицето. Той е приет в лечебното заведение, а раната – обработена. В момента, в който идва време пострадалия да бъде освободен, той започва да буйства. Мъжът нанася удари на дежурния лекар и сестра. Сестрата е със счупен нос и с комоцио, а лекарят - с рани на главата и ръката.  На 18 май 2014 г.   е пребит фелдшер от Центъра за спешна медицинска помощ във Враца - Галя Ярмин, по време на изпълнение на служебните си задължения. Екипът е извикан по сигнал за мъж в безпомощно състояние, който почива въпреки усилията на спешния екип. Близките на починалия пребиват служителката на Центъра за спешна медицинска помощ. На 13 януари 2014 г.   пребиват д-р Данаил Динков, завеждащ хирургическото отделение в МБАЛ – гр. Луковит. Лекарят преглежда 13-годишно момче и препоръчва операция, която да се състои на следващия ден. Роднините искат с момчето в болницата да остане придружител, но лекарят обяснява, че според заповед на началника на болницата, това е невъзможно и в последствие е нападнат от двама мъже на 17 и 34 години. На 29 октомври 2013 г.   по време на дежурството си в Спешна помощ-Шумен, фелдшерът Денчо Денев е нападнат от мъж, търсещ помощ за майка си. Вследствие на побоя Денев е със счупен нос. На 01 септември 2013 г.  е нападнат екип на „Спешна помощ” във Велинград. Вечерта постъпва сигнал за наличие на родилка в тежко състояние, намираща се в района на велинградския квартал „Асфалтова база”. На мястото пристига екип на „Спешна помощ”. Те са посрещнати от група афектирани мъже, в резултат на което на фелдшера и шофьора са нанесени удари, а предният капак на линейката е повреден. На 17 юли 2013 г.   д-р Пламен Петров от Враца сигнализира, че е пребит от полицаи. Медикът има наранявания по гърба и оток по едната ръка. Обяснението на полицаите е, че лекарят не ги допуска в сградата, където са изпратени по сигнал. На 7 юни 2013 г.   екип на „Спешна помощ” в Брацигово е нападнат от агресивен мъж. Впоследствие той чупи входната врата на филиала на Центъра за спешна медицинска помощ в града. Няма пострадали хора. На 28 май 2013 г.   е регистрирано нападение над екип на \"Бърза помощ\" в Кюстендил. Инцидентът е става след пожар в складовото помещение на дискотеката.  На 24 май 2013 г.  в София лекарите от Спешна помощ са нападнати и пребити при посещение на адрес в кв. Овча купел - заради изпаднало в безпомощно състояние 15-годишно момиче вследствие употреба на алкохол. На 1 май 2012 г.    е пребит хирург, дежурен в приемния детски хирургичен кабинет в „Пирогов”. Лекарят е нападнат от майката, бабата и дядото на дете, за което има съмнение, че е ухапано от кърлеж. На 26 октомври 2012 г.   в Бургас лекарка, медицинска сестра и шофьор от Спешна помощ са нападнати от страна на приятели на загинал моторист. На 27 май 2012 г.    в Добрич абитуриент пребива началника на спешното отделение, причинявайки му травма на лявата скула и травма на лявата лакътна става. На 9 април 2012 г.    във Враца, брат на пострадала жена нанася удар на шофьор от Спешна помощ, причинявайки му фрактура на носа и комоцио. На 6 април 2012 г.    двама братя пребиват лекар в Пазарджик, афектирани от внезапната смърт на 63-годишната си майка. След направена аутопсия е установено, че причина за смъртта на жената е сърдечен блокаж. На 30 декември 2011 г.    лекари от „Спешна помощ” – Русе са нападнати, докато оказват първа помощ на пострадали в тежка катастрофа в село Малко Враново. Медицинският екип заварва на мястото на инцидента тълпа роми, които започват да обиждат и дърпат лекарите. На 13 декември 2011 г.    в Спешна помощ-Стара Загора група роми пребиват лекар и фелдшер. На 18 ноември 2009 г.    лекар от Отделението по анестезиология и интензивно лечение към МБАЛ–Враца получава тежки травми, след като побой от страна на близък на починал през нощта младеж от с. Девене. На 21 март през 2009 г.  по време на дежурство във филиал на Спешна помощ в гр. Велинград, фелдшерът Васил Навяков, след установяване смъртта на пациент, е пребит от сина на пациента. Вследствие нанесеният побой лекарят изпада в безсъзнание и е опериран.", "date": "2019.02.12", "title": "Нападения над медици през последните години (Справка Агенция „Фокус”)"}
{"url": "http://www.focus-news.net/news/2019/02/12/2622554/ministar-krasimir-valchev-shte-uchastva-v-tseremoniyata-po-nagrazhdavane-na-nay-dobrite-universiteti-na-balgariya-za-2018-g.html", "text": "Министърът на образованието и науката Красимир Вълчев ще участва в церемонията по награждаване на „Най-добрите университети на България за 2018 г“. Това съобщиха от пресцентъра на  Министерството . Събитието ще се проведе от 17.00 часа в Клуб 1 на Националния дворец на културата. Наградите се осъществяват на базата на Рейтинговата система на висшите училища в България – ежегодна класация, която се провежда от МОН.", "date": "2019.02.12", "title": "Министър Красимир Вълчев ще участва в церемонията по награждаване на „Най-добрите университети на България за 2018 г.“"}
{"url": "http://www.focus-news.net/news/2019/02/12/2622553/smolyan-grazhdani-se-sabraha-pred-sgradata-na-sada-predi-deloto-sreshtu-efrem-mollov-za-da-izkazhat-pozitsiyata-si-po-vaprosa-za-propovyadvane-na-omraza-mezhdu-grazhdanite.html", "text": "Родолюбци от Смолян изказаха гражданската си позиция по въпроса за проповядване на омраза между гражданите преди делото срещу Ефрем Моллов, събирайки се пред сградата на Съда, предаде репортер на  Радио „Фокус“ – Смолян . Около 15 граждани бяха дошли час по-рано и изчакаха делото да започне, но то бе отложено заради неявяване на подсъдимия и защитниците му. \r\nПредседателят на Сдружение „Родопски хайдути“, Манол Ружинов заяви пред журналисти, че според тях, такива елементи като Моллов, разиграват хората и съдебната система. „Позицията ни е, че на хора като него не трябва да им се дава право на глас, за да говорят такива врели-некипели, както и да издават подобен вид литература. Ние нямаме абсолютно никаква нужда като българи да се делим по вероизповедание или какъвто и да е друг принцип. Държавата има достатъчно проблеми, за да се занимава с такива хора. Доказателство днес е, че един обикновен гражданин на Република България може да се подиграва и с нас граждани на Смолян и с цялата съдебна система, което е жалко. Затова сме тук, за да изразим гражданската си позиция, без принадлежност към никаква партия, ние сме си родолюбци и би трябвало всеки един да има право на глас и право на мнение. Това е нашето мнение, че подобен вид хора са опасни за нашето общество“, каза още Манол Ружинов. \r\nАлександър Сиди – народен представител и член на националното ръководство на ВМРО, който също присъства пред сградата на Съда, заяви, че са тук, за да видят за пореден път какво ще направи българския съд с поредния случай на радикализъм в страната, което е изключително опасно явление. „Ние отдавна познаваме господин Моллов, той е добре известен със своите безумия, които натвори в годините и затова днес отново дойдохме, за да чуем осъдителна присъда. Благодарен съм на нашите приятели от родопски хайдути, които са с нас, за да покажем, че в България още има гражданско общество. Тук сме не като политици, а като обикновени български граждани , които се чувстват засегнати и обидени от изказванията на този въпросен господин. Надявахме се днес съдът да свърши своята работа и да приключим с една осъдителна присъда по един изключително грозен казус какъвто е този, който днес трябваше да се разглежда. Отлагането на делото показва, че този човек се ползва с особена дързост и цинизъм и няма уважение към българския съд, българските институции и българската държава. Показва само отношението на този тип хора към държавността ни. Отлагането на делото е гавра и подигравка с българската държава. Надявам  се да бъдат предприети мерки и подсъдимият да бъде доведен принудително, защото това следва след като не се появи днес“, каза още Александър Сиди. \r\nНели ГЕРГЬОВСКА", "date": "2019.02.12", "title": "Смолян: Граждани се събраха пред сградата на Съда преди делото срещу Ефрем Моллов, за да изкажат позицията си по въпроса за проповядване на омраза между гражданите"}
{"url": "http://www.focus-news.net/news/2019/02/12/2622555/d-r-kristiyan-kirilov-obshtinski-savet-svishtov-osnovniyat-dvigatel-v-rabotata-na-dobrovolnite-formirovaniya-tryabva-da-e-dobroto-im-vzaimodeystvie-s-ostanalite-institutsii.html", "text": "Призът, който доброволното формирование в Свищов получи, е еднозначна оценка за добрата работа на служителите. Те бяха отличени на церемонията „Пожарникар на годината“ за доброволци номер едно на България. Това каза за  Радио „Фокус“ – Велико Търново  д-р Кристиян Кирилов, ръководител на формированието и председател на Общински съвет - Свищов. Като основна успешна практика той посочи съвместното сътрудничество с регионалната и районната пожарни служби – тези във Велико Търново и Свищов. „За изминалата година сме реагирали в 79 ситуации, като 40 от тях са с участието на пожарен автомобил. Мисля, че ние даваме един добър пример за това как доброволното формирование, заедно с противопожарната служба, могат да си взаимодействат в трудни ситуации и как това помага на всички жители на общината да водят по-спокоен начин на живот“, посочи още д-р Кирилов. \r\nВ момента в доброволното формирование членуват 29 доброволци. По думите му наградата ще е стимул за подобряване ефикасността на структурата. \r\nЛуиза ТРАНЧЕВА", "date": "2019.02.12", "title": "Д-р Кристиян Кирилов, Общински съвет - Свищов: Основният двигател в работата на доброволните формирования трябва да е доброто им взаимодействие с останалите институции"}
{"url": "http://www.focus-news.net/news/2019/02/12/2622550/d-r-neli-nesheva-bls-nedopustimo-e-horata-koito-se-grizhat-za-nasheto-zdrave-da-stavat-zalozhnitsi-na-sobstvenoto-si-prizvanie.html", "text": "Недопустимо е хората, които се грижат за нашето здраве, да стават заложници на собственото си призвание. Това каза д-р Нели Нешева, член на УС на БЛС, по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“.   „За съжаление поводът, по който се събираме определено не е приятен. Само за два месеца от началото на година в публичното пространство отново излязоха редица публикцаии за медици, станали жертва на насилие. Недопустимо е хората, които се грижат за нашето здраве да стават заложници на собственото си призвание и докато се борят да спасяват поредния човешки живот да бъдат принуждавани да спасяват своя собствен живот“, допълни още д-р Нешева. Тя заяви, че е недопустимо всяка година жертва на физическа агресия да стават 70-80 представители на медицинското съслаовие, а осъдените да са по-малко от 5 на година.  \r\nД-р Нешева отчете, че през 2015 г. нападнатите медици са 47, през  2016 – 28, а през 2017 г. само за първите 6 месеца – 25.  \r\nТя обърна внимание, че  за това през 2014 г. има само  една ефективна присъда.  „2015 г. един е съденият, ефективната присъда е нула.  През 2016 четири съдени, ефективна присъда нула“, каза още д-р Нешева и уточни, че един от нашумелите случаи в Горна Оряховица е завършил с осъдителна присъда за нападателя глоба от 1000 лв.  \r\nДеница КИТАНОВА", "date": "2019.02.12", "title": "Д-р Нели Нешева, БЛС: Недопустимо е хората, които се грижат за нашето здраве, да стават заложници на собственото си призвание"}
{"url": "http://www.focus-news.net/news/2019/02/12/2622556/seminar-na-tema-kapitaloviyat-pazar-kato-iztochnik-na-biznes-rastezh-za-malki-i-sredni-kompanii-shte-se-provede-na-21-fevruari.html", "text": "Българска фондова борса, Изпълнителна агенция за насърчаване на малки и средни предприятия (ИАНМСП) и Българска асоциация на лицензираните инвестиционни посредници (БАЛИП) организират семинар на тема: „Капиталовият пазар като източник на бизнес растеж за малки и средни компании“. Това съобщиха от  Изпълнителна агенция за насърчаване на малките и средните предприятия.   \r\nСъбитието ще се проведе на 21 февруари 2019 г. (четвъртък) от 15.00 до 18.30 часа в хотел Интерконтинентал, пл. „Народно събрание“ №4, гр. София.  \r\nУчастниците в семинара ще се запознаят с условията за кандидатстване и правилата за изпълнение на администрирания от ИАНМСП проект BG16RFOP002-2.034 „Ваучерна схема за предоставяне на услуги за емитиране на ценни книжа на капиталовите пазари“, начините, по които могат да ползват капиталовия пазар като източник за финансиране на бизнеса си; какво представлява процесът по листване на борса и какви ползи носи публичният статут на една компания в национален и международен мащаб. Представители на публична компания ще им разяснят от първа ръка, какво представлява на практика животът като публична компания.  \r\nНай-ценното за участниците във форума е неформалната дискусия, в която ще могат да поставят въпросите, които провокира темата и да получат експертни отговори.  \r\nСеминарът е предназначен за ръководители и представители на мениджмънт екипи и участието в него е безплатно.", "date": "2019.02.12", "title": "Семинар на тема „Капиталовият пазар като източник на бизнес растеж за малки и средни компании“ ще се проведе на 21 февруари"}
{"url": "http://www.focus-news.net/news/2019/02/12/2622557/blagoevgrad-obshtina-bansko-dari-3-000-knigi-na-chitalishteto-v-selo-skrebatno.html", "text": "На 9 януари в село Скребатно се разрази голям пожар, който унищожи кметството, читалището и библиотеката, помещаващи се в една сграда. Огънят унищожи над 3 000 книги, събирани с години в библиотеката. Месец след пожара дарителската кампания на Община Банско съвместно ИНФОМРЕЖА целия унищожен инвентар на библиотеката бе възстановен. Това съобщиха от пресцентъра на  Общината . Така Скребатно може да се похвали с над 9 000 книги, дарени от цялата страна. Пръв дарител в Банско бе самият кмет. Георги Икономов даде 20 книги от личната си библиотека, с което даде пример за своите съграждани. Всеки ден хора от Банско и всички населени места в общината даряваха книги с разнообразна литература. Книгите бяха  транспортирани с  две натоварени коли, а представителите на Община Банско и ИНФОМРЕЖА бяха топло посрещнати от кмета на Скребатно – Даниела Пидева, и секретарят на читалището – Емилия Куйбишева. Книгите са съхранявани в музея на селото, който е изключително богат и жив.", "date": "2019.02.12", "title": "Благоевград: Община Банско дари 3 000 книги на читалището в село Скребатно"}
{"url": "http://www.focus-news.net/news/2019/02/12/2622562/smolyan-s-miting-i-voenni-pochesti-v-grada-shte-badat-otbelyazani-146-godini-ot-gibelta-na-vasil-levski.html", "text": "С митинг, заря, военни почести, факелно шествие и редица други прояви в града ще бъдат отбелязани 146 години от гибелта на Васил Левски. Това съобщиха от пресцентъра на  Общината . На 18 февруари в 18.00 часа тръгва факелното шествие от читалище „Балкански просветител” в Райково и ще продължи до двора на ППМГ. В двора на гимназията от 18.30 часа ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101-ви Алпийски полк, Общинският духов оркестър и ученически блок от ППМГ. \r\nЗа поредна година, Смолян ще бъде домакин и на регионално ученическо състезание „Лъвски скок”. То ще се проведе на 19 февруари в Спортна зала „Величко Чолаков“ от 10.30 ч. Регионалното състезание се провежда в чест на 19 февруари – патронен празник на: ППМГ „Васил Левски” – Смолян, ОУ ”Васил Левски” – с. Чавдар, ОУ ”Васил Левски” – с. Змеица от община Доспат, ОУ ”Васил Левски” – с. Ерма река, ОУ ”Васил Левски” – Златоград, ОУ ”Васил Левски” – с. Боровина, общ. Мадан, ОУ ”Васил Левски” - с. Средец, община Неделино и УО „Васил Левски“ – Девин. Именно възпитаниците на тези училища и ученическо общежитие, ще вземат  \r\nучастие в надпреварите. \r\nВ състезанието „Лъвски скок” учениците са разпределени в четири възрастови групи, като училищата имат право да участват като един отбор от І и ІІ група или като един отбор от ІІІ и ІV група. В първите две групи участват по 4 състезатели от всяка възрастова група (2 момичета и 2 момчета) от едно училище. \r\nЗа дисциплината „Щафета с преодоляване на препятствия”, участват 8 състезатели от двете възрастови групи І и ІІ (4 момичета и 4 момчета) от едно училище. \r\nВ дисциплината „Совалково бягане“, участват 8 състезатели от двете възрастови групи - ІІІ и ІV (4 момичета и 4 момчета) от едно училище. Класирането е индивидуално и отборно. Училището събрало най-много точки, от двете дисциплини във възрастовите групи, печели купата „Лъвски скок”. Мероприятието ще премине под егидата на кмета Николай Мелемов.  \r\nОрганизатори на честванията са община Смолян, ППМГ „Васил Левски”, РУО – Смолян и Общински комитет „Васил Левски”.", "date": "2019.02.12", "title": "Смолян: С митинг и военни почести в града ще бъдат отбелязани 146 години от гибелта на Васил Левски"}
{"url": "http://www.focus-news.net/news/2019/02/12/2622563/predsedatelyat-na-pg-na-gerb-tsvetan-tsvetanov-vazhno-e-neprekasnato-da-govorim-s-horata-za-da-tarsim-reshenie-na-problemite-im.html", "text": "Важно е непрекъснато да имаме диалог с хората и да говорим с тях по всички актуални теми и проблеми. Само така може да намерим правилното решение на всеки поставен въпрос. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на общинските ръководства и кметовете на ГЕРБ от област Разград, съобщиха от пресцентъра на  ПП ГЕРБ . На събитието присъстваха областният координатор на ГЕРБ – Разград и кмет на града д-р Валентин Василев, областният управител Гюнай Хюсмен, зам.-кметът на община Разград Галина Георгиева - Маринова. По време на срещата бяха обсъдени организационни въпроси, свързани с подготовката и реализацията  на местните събрания за номиниране на кандидати членове на следващия Европейския парламент. \r\nЦветан Цветанов бе категоричен, че ГЕРБ е системна партия, която знае и изпълнява своите отговорности към обществото. Председателят на ПГ на ГЕРБ коментира, че България е стабилна и генерира рекорден икономически растеж през последните години. \r\nС актива на партията в Разград бяха дискутирани и битови проблеми на местното население, както и различни теми, свързани с инфраструктурата в разградския регион. \r\nПредседателят на ПГ на ГЕРБ изтъкна, че доверието към партията се е запазило и продължава да расте, защото ГЕРБ изпълнява предизборните си обещания, а правителството на Бойко Борисов се е доказало като надежден и предвидим партньор на международната сцена.", "date": "2019.02.12", "title": "Председателят на ПГ на ГЕРБ Цветан Цветанов: Важно е непрекъснато да говорим с хората, за да търсим решение на проблемите им"}
{"url": "http://www.focus-news.net/news/2019/02/12/2622565/dobrich-okrazhniyat-sad-izmeni-myarkata-za-neotklonenie-na-mazh-osaden-za-svodnichestvo-vav-frantsiya.html", "text": "Окръжен съд - Добрич уважи молбата на мъж, осъден за сводничество във Франция, като измени наложената му мярка за неотклонение „задържане под стража“ в „парична гаранция“ от 1500 лева, съобщиха от  пресцентъра на съда . Съдебният състав постанови определението си, след като установи, че почти 8 месеца след задържането на добричлията френските власти не са изпратили необходимите документи за привеждане на присъдата му в изпълнение у нас. 41-годишният Д. Я. е задържан през юни 2018 г. във основа на Европейска заповед за арест, издадена от компетентните френски служби заради постановена спрямо него 4-годишна ефективна присъда. Във Франция българският гражданин е бил осъден задочно, след като е бил признат за виновен в извършване на престъпление, представляващо тежка форма на сводничество, с няколко съучастници, с множество пострадали лица и осъществено с цел набавяне на доход от проституирането на жертвите. Присъдата е постановена през март 2013 г. от Окръжен съд - Марсилия, а през май 2014 г. мъжът е бил обявен за международно издирване с Европейска заповед за арест. В проведеното у нас съдебно производство е уважено желанието на мъжа да търпи наложеното му във Франция наказание в български затвор, след като присъдата му бъде приспособена към нашето законодателство. Към настоящия момент обаче, почти 8 месеца след задържането на мъжа, все още не са предприети реални действия по привеждане в изпълнение на наказанието. Процедурата е забавена по вина на френските служби, които, въпреки изричното настояване от българска страна, не са изпратили необходимия оригинал на постановената във Франция присъда, а също и на преведен препис от нея. Добричкият окръжен съд коментира, че това обстоятелство обосновава необходимостта от замяна на първоначално наложената мярката за неотклонение на мъжа в по-лека, тъй като срокът на търпенето на най-тежката мярка за процесуална принуда се явява прекомерен и неразумен. Очевидно е, че бездействието на френските съдебни власти, както и липсата на яснота кога ще бъде възможно да се приложи процедурата за адаптиране на чуждия съдебен акт се явява ново обстоятелство, спрямо данните, преценявани при първоначалното вземане на мярката за неотклонение, посочва съдът. Съдебният състав определи размера на паричната гаранция, след като съобрази, че 41-годишният мъж е безработен, не е осъждан, срещу него няма заведени други наказателни производства. Определението на Окръжния съд подлежи на обжалване и протест в 7-дневен срок.", "date": "2019.02.12", "title": "Добрич: Окръжният съд измени мярката за неотклонение на мъж, осъден за сводничество във Франция"}
{"url": "http://www.focus-news.net/news/2019/02/12/2622564/api-vazstanoveno-e-dvizhenieto-po-pat-ii-81-prohod-petrohan-v-rayona-na-selo-gintsi-pri-km-45.html", "text": "Възстановено е движението по път II-81 проход Петрохан в района на село Гинци при км 45. Това съобщиха от пресцентъра на  Агенция „Пътна инфраструктура“ .", "date": "2019.02.12", "title": "АПИ: Възстановено е движението по път II-81 проход Петрохан в района на село Гинци при км 45"}
{"url": "http://www.focus-news.net/news/2019/02/12/2622566/pazardzhik-trinoga-kamera-e-razpolozhena-na-77-km-na-avtomagistrala-trakiya.html", "text": "Тринога камера е разположена на 77 км на автомагистрала „Тракия“, предаде репортер на  Радио „Фокус“ . Камерата снима и в двете посоки.", "date": "2019.02.12", "title": "Пазарджик: Тринога камера е разположена на 77 км на автомагистрала „Тракия“"}
{"url": "http://www.focus-news.net/news/2019/02/12/2622548/api-podpisan-e-dogovorat-za-proektiraneto-i-stroitelstvoto-na-tunel-zheleznitsa-na-am-struma.html", "text": "Подписан е договорът за проектирането и строителството на тунел „Железница“ на автомагистрала „Струма“. Съоръжението ще е с дължина около 2 км и ще бъде най-дългият пътен тунел изграждан досега у нас. Това съобщиха от пресцентъра на  Агенция „Пътна инфраструктура“ . Изпълнението на поръчката е възложено на ДЗЗД „АМ СТРУМА ТУНЕЛ 2018“, в което участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nСпазвайки разпоредбите на Закона за обществените поръчки Агенция „Пътна инфраструктура“ пристъпи към подписване на договора след като Върховният административен съд се произнесе в полза на решението на АПИ за избор на изпълнител. В тази връзка на 15 януари т. г. агенцията изпрати искане до класираните участници - ДЗЗД „АМ СТРУМА ТУНЕЛ 2018“ и ДЗЗД „АМ Струма-ОП2: Тунел Железница“, за удължаване срока на валидност на офертите. В получените отговори офертното си предложение потвърди ДЗЗД „АМ СТРУМА ТУНЕЛ 2018“, а ДЗЗД „АМ Струма-ОП2: Тунел Железница“ (в което са „ГЛАВБОЛГАРСТРОЙ“ АД и „ГБС-Инфраструктурно строителство“ АД) не удължава срока на валидността й.  \r\nСрокът за изпълнение на проектирането и изпълнението на строително-монтажните работи на тунел „Железница“ (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др.  \r\nПрез миналата година АПИ проведе обществена поръчка за избор на изпълнители за „Проектиране и строителство на автомагистрала „Струма“ Лот 3.1 Тунел „Железница“. Тръжната процедура бе с 3 обособени позиции - за тунела, и за пътя преди и след съоръжението, за да може на обекта да се работи едновременно и проектът да завърши в срока на оперативната програма. През миналата година бяха подписани договорите за проектирането и строителството на трасето преди и след съоръжението. Отсечката преди тунел „Железница“ в посока София - Кулата (от км 366+000 до км 366+720) е с дължина 720 м. Тя включва и обслужващ тунелен път при северния портал и мостово съоръжение с обща дължина 620 м. Участъкът ще бъде изграден от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Участъкът след тунел „Железница“ (от км 369+000 до км 370+400), е 1,4 км. Той ще бъде построен от „ПСТ ГРУП“ ЕАД. Стойността на договора е 18 442 297,40 лв. без ДДС. Договорът включва проектиране и строителство на автомагистрален участък с дължина 1,4 км, селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.", "date": "2019.02.12", "title": "АПИ: Подписан е договорът за проектирането и строителството на тунел „Железница“ на АМ „Струма“"}
{"url": "http://www.focus-news.net/news/2019/02/12/2622561/mariya-petrova-advokat-po-meditsinsko-pravo-ne-vyarvam-che-promyanata-v-zakona-i-uvelichavaneto-na-nakazaniyata-za-napadenie-nad-meditsi-shte-vazpre-obshtestvoto.html", "text": "Не вярвам, че промяната в закона и увеличаването на наказанията за нападение над медици, ще възпре обществото. Това каза Мария Петрова, адвокат по медицинско право по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“.   По думите на адвокат Петрова наказанието е от 5 до 15 години при тежка телесна повреда. „За да имаме големи наказания, трябва някой да е много увреден. От 3 до 10 години за средна такава. От една до пет години при лека повреда, когато е разстроено трайно здравето. Какво очакваме с тези цифри. Изпратили са много писма, очакват повече накакзани, но дали всъщност по-високото наказание е достатъчна превенция? Законът казва това, ние можем да го изменяме. Законът не е константа, но не вярвам, че промяната в закона и увеличаването на наказанията по някакъв начин ще възпре обществото. Най-малкото, че от 2013 г. не наблюдаваме такава тенденция“, обясни Петрова.  \r\nДеница КИТАНОВА", "date": "2019.02.12", "title": "Мария Петрова, адвокат по медицинско право: Не вярвам, че промяната в закона и увеличаването на наказанията за нападение над медици, ще възпре обществото"}
{"url": "http://www.focus-news.net/news/2019/02/12/2622559/mariya-petrova-advokat-po-meditsinsko-pravo-nay-chesto-napadani-v-balgariya-sa-speshnite-meditsi-i-meditsinskite-sestri.html", "text": "Най-често нападани в България са спешните медици и медицинските сестри. Това каза Мария Петрова, адвокат по медицинско право по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“ . „Това, което наблюдаваме е, че ние търсим наказания, търсим справедливост, но невинаги знаем как да ги получим и от кого. Насилието над медици има различни форми и различни начини да се търси отговорност сред тях\", каза Петрова и уточни, че представя броя на делата, достигнали до съд по повод насилие над медици в годините. По думите ѝ много от тях обаче не стигат до съд. „Най-место нападани в България са спешните медици. На второ място в спешните и неотложни кабинети“, каза Петрова. По думите ѝ най-честа жертва на насилие стават медицинските сестри. „Тази информация на насилие доста често не е разпозната с тях“, каза Петрова и уточни, че е проведена анкета сред 1400 медици. „На въпрос дали са били жертва на насилие 91% от тях отговарят с „Да“, обясни адвокатът. Тя допълни, че на въпроса дали са предприели мерки, 92, 2 % не приедприемат нищо. „Сега е моментът да се допитаме след като жертвата не се оплаква и не иска спасение, от кого следва да го получи. Как очакваме държавата да инициира нещо, ако самите ние не се виждаме в ролята на жертва. На въпроса обърнахте ли се към прокуратурата, 93% от тези, които отговориха, че са жертва на насилие, казаха, че не са се обърнали“, заяви Петрова.  \r\nДеница КИТАНОВА", "date": "2019.02.12", "title": "Мария Петрова, адвокат по медицинско право: Най-често нападани в България са спешните медици и медицинските сестри"}
{"url": "http://www.focus-news.net/news/2019/02/12/2622568/veliko-tarnovo-obshtina-svishtov-obyavi-konkurs-za-martenitsi-i-risunki-posveteni-na-baba-marta.html", "text": "Общината набира мартеници и рисунки за своя традиционен конкурс, посветен на Баба Марта. Състезанието е за деца и младежи на възраст от 3 до 18 години, от цялата страна. Това каза в предаването „Добре дошли в Свищов“ на  Радио „Фокус“ – Велико Търново  зам.-кметът Анелия Димитрова. Категориите, в които могат да с съревновават участниците, са три – рисунка, оригинална мартеница и мартенско пано. Основното условие е всички творби да оригинални и авторски. „Целта ни е да се запознаят участниците с традиционния български празник Баба Марта и със символиката на мартениците, за да им се предадат високо хуманните и универсални ценности на тази традиция, за да се създадат връзки между културите и да се отбележи първа пролет. Мисля, че успяваме да го постигнем, тъй като с всяка година участниците се увеличават и творбите стават все повече и по-красиви“, допълни Анелия Димитрова. \r\nКрайният срок за изпращане на материалите е 22 февруари, а повече информация можете да откриете на интернет сайта на Община Свищов. \r\nТворбите ще бъдат подредени в Художествена галерия „Николай Павлович“ в Свищов. Наградите, които са изцяло образователни, ще бъдат връчени  на 1 март в галерията. \r\nЛуиза ТРАНЧЕВА", "date": "2019.02.12", "title": "Велико Търново: Община Свищов обяви конкурс за мартеници и рисунки, посветени на Баба Марта"}
{"url": "http://www.focus-news.net/news/2019/02/12/2622570/stara-zagora-ekskurzovodi-shte-populyarizirat-grada-kato-turisticheska-destinatsiya.html", "text": "Група от 30 екскурзоводи пристигна на учебно пътуване днес в общинския туристически информационен център в Стара Загора. Ресорният зам.-кмет Красимира Чахова посрещна представителите на Югоизточния съюз на екскурзоводите с липов чай и сладки за добре дошли, съобщиха от пресцентъра на  Общината . Тя благодари за избора им и изрази надежда, че те ще покажат красотите на Стара Загора на своите туристи, като част от програмите за обиколка на България на различните туроператори и агенти. \r\nВсички гости получиха албум Стара Загора и току-що излезлите от печат карти на региона и града, с описание на значимите туристически обекти, информация за тях, работно време, разстояние и време за достигането им от града. \r\nНадежди за ползотворно сътрудничество изрази и ръководителят на съюза Кристалина Пирева. Членовете на Югоизточния съюз на екскурзоводите „Ваня Райкова“, със седалище в Бургас, са 120 професионални лицензирани екскурзоводи. Те работят с различни туроператори и туристически агенти, някои от които са лидери на европейския пазар. Сдружението е третото в страната, след София и Варна. Традиция на организацията е да провежда учебни пътувания, с цел повишаване квалификацията на членовете и обогатяване на информацията, задължителна за професията екскурзовод.  \r\nДнес гостите ще посетят Регионалния исторически музей, Късноантичната мозайка от частен римски дом, Античния форумен комплекс Августа Траяна, Архитектурния комплекс „Музей на религиите“ и музея „Неолитни жилища”. След обед те ще отпътуват в посока Казанлък за посещение на Казанлъшката гробница.", "date": "2019.02.12", "title": "Стара Загора: Екскурзоводи ще популяризират града като туристическа дестинация"}
{"url": "http://www.focus-news.net/news/2019/02/12/2622572/novoizbraniyat-predsedatel-na-sofiyski-gradski-sad-aleksey-trifonov-ofitsialno-vstapi-v-dlazhnost.html", "text": "Новоизбраният председател на Софийски градски съд Алексей Трифонов официално встъпи в длъжност днес. Това съобщиха от пресцентъра на  Софийски градски съд . Той подписа акта си пред административния ръководител на Софийски апелативен съд Даниела Дончева. Досегашният и.ф. председател Десислава Попколева и зам.-председателите Даниела Борисова и Албена Ботева му пожелаха успех.", "date": "2019.02.12", "title": "Новоизбраният председател на Софийски градски съд Алексей Трифонов официално встъпи в длъжност"}
{"url": "http://www.focus-news.net/news/2019/02/12/2622571/dobrich-izbrani-sa-nachalnitsite-na-sedem-otdeleniya-v-mnogoprofilnata-bolnitsa-v-grada.html", "text": "Приключил е изборът на началници на седем отделения в Многопрофилната болница за активно лечение (МБАЛ) в Добрич, съобщиха от  лечебното заведение . Новоизбраните началници са на отделенията по Неонатология, Нервни болести, Педиатрия, Първо и Второ вътрешно, Ортопедия и Отделението по хемодиализа. На първия етап от конкурса кандидатите е трябвало да представят пред комисия своите проекти за развитието на отделенията, за които кандидатстват. Следващият етап е бил събеседване с комисията.  \r\nПредстои да бъдат връчени резултатите и в двуседмичен срок да бъде сключен договор със спечелилите конкурса. Предстои в средата на седмицата да пристигнат и да бъдат монтирани и новите седем хемодиализни апарати. Преди тяхната доставка е извършено цялостното обновяване на отделението по хемодиализа. Подменени са дограмата и подовите настилки, освежени са помещенията  \r\nВ края на миналата година Министерство на здравеопазването отпусна 770 000 лв. за добричката болница като 130 000 лв. от тях са предназначени за новите хемодиализни апарати, припомнят от лечебното заведение.", "date": "2019.02.12", "title": "Добрич: Избрани са началниците на седем отделения в Многопрофилната болница в града"}
{"url": "http://www.focus-news.net/news/2019/02/12/2622569/tass-mvnr-na-rusiya-obvini-sasht-v-opit-za-za-namesa-v-predizbornata-kampaniya-v-moldova.html", "text": "САЩ се опитва да се намесват във вътрешните работи на Молдова, където на 24 февруари ще се проведат парламентарни избори. Това се казва в комюнике от Министерството на външните работи на Руската федерация, предава  TACC . \r\n„Намесата във вътрешните работи на държави отдавна е запазена марка на външната политика на Вашингтон. В настоящия момент тя се проявава особено ярко във Венецуела, където САЩ по всяка вероятно се опитват да направят държавен преврат. В тази линия е окупацията на част от територията на Сирия след неуспешните опити за елиминиране на легитимното правителство в Дамаск", "date": "2019.02.12", "title": "ТАСС: МВнР на Русия обвини САЩ в опит за за намеса в предизборната кампания в Молдова"}
{"url": "http://www.focus-news.net/news/2019/02/12/2622558/mkd-makedoniya-spetsializiranata-prokuratura-razkri-novi-detayli-za-imperiya-ta-na-ortse-kamchev-i-sasho-miyalkov.html", "text": "Разследването по случая „Империя“ на Специализираната прокуратура бе ограничен до ключовата 2009-та година заради липса на доказателства, но сега разследващите органи се разровиха в старите досиета за организираната престъпност и корупцията в Скопие. Така стана ясно, че „Империята“ на бизнесмена Йордан (Орце) Камчев и бившият директор на Управлението за сигурност и контраразузнаване Сашо Миялко е градена повече от десетилетие, отбелязва скопското електронно издание  МКД . \r\nОсновен заподозрян отново е Камчев, за когото се смята, че е нанесъл щети на държавата в размер на 5,9 млн. евро. Старото дело е било затворено поради липса на доказателства, но сега Специализираната прокуратура подкрепя разследването с нови доказателства.  \r\nСлучаят, който се възобновява, е разследването на колапса на компаниите „Орка-спорт“ и „Орка-текстил“ и други фирми на покойния Иля Камчев. Те са укрили данъци чрез умишлен фалит, а средствата са инвестирали в офшони компании, след което превеждат пари на новосъздадени фирми в Македония.  Тереза Герова", "date": "2019.02.12", "title": "МКД (Македония): Специализираната прокуратура разкри нови детайли за „Империя“-та на Орце Камчев и Сашо Миялков"}
{"url": "http://www.focus-news.net/news/2019/02/12/2622573/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  днес ще говорим отново за проблем в МБАЛ „Д-р Киро Попов”. През изтеклата седмица лекарите и медицинските сестри от карловската общинска болница бяха готови на масови оставки заради действията на НЗОК, която намали лимита на болницата за тази година. Стана ясно, че той ще е около милион по-малко от този за 2018 година. Информацията за орязваните пари бе потвърдена и от управителя на здравното заведение д-р Христо Пелев. Днес ще чуем неговият коментар по темата. \r\nВ Карлово започнаха проявите, посветени на 146 години от гибелта на Васил Левски. В предаването ни днес ще чуем директора на Национален музей „Васил Левски” Дора Чаушева, която ще анонсира проявите и ще ни разкаже повече за посещаемостта в музея и интереса на младите към личността на Апостола. \r\nЩе разберем още как в град Баня ще отпразнуват Трифон Зарезан и тази година. За това ще ни информира кметът Стамен Гешев. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2019.02.12", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/02/12/2622576/kyustendil-uchenitsi-ot-dupnitsa-predstavyat-teatralna-postanovka-na-ispanski-ezik.html", "text": "Ученици от Дупница представят театрална постановка на испански език. Това съобщиха за  Радио „Фокус” – Кюстендил  от отдел „Култура” към Община Дупница. Представлението ще се състои от 17.00 часа в залата на Общински драматичен театър „Невена Коканова” – Дупница. То е продукция на учениците от СУ „Св. Паисий Хилендарски“. Те ще представят комедийната пиеса на испанския поет и драматург Алехандро Касона, „Островът Баратария”. С тази постановка учениците ще се представят и в Националния конкурс за училищен театър на испански език. Дело на всички участници са декорите за постановката. СУ „Св. Паисий Хилендарски“ участва в Националния конкурс за училищен театър на испански език още от неговото създаване преди около 15 години и винаги се връща с награда в някоя от категориите. Училището има три първи награди от конкурса, а в редица издания на форума успява да се нареди в челната тройка. \r\nВенцеслав ИЛЧЕВ", "date": "2019.02.12", "title": "Кюстендил: Ученици от Дупница представят театрална постановка на испански език"}
{"url": "http://www.focus-news.net/news/2019/02/12/2622577/temenuzhka-todorova-dneven-tsentar-za-detsa-s-uvrezhdaniya-svishtov-sled-kato-remontirahme-tsentara-uvelichihme-broya-na-potrebitelite-ni.html", "text": "Осем нови лица посещават Дневния център за деца с увреждания в Свищов, след като социалната услуга бе обновена. Това е възможно, след като дейността на специалистите бе събрана в една ремонтирана сграда. Издръжката и персоналът не са увеличени, обясни в ефира на  Радио „Фокус“ – Велико Търново  ръководителят на Центъра Теменужка Тодорова. Тя припомни, че преди броени дни Община Свищов е отличена с грамота за „Социална отговорност“, благодарение на изпълнението на проекта в Центъра. „Това е едно признание за подобрената ни материална база, признание за подобрената ни грижата към децата. Всичко това не би било възможно без усилията, които положи общинското ръководство за реализацията на проекта. Сега децата на Свищов имат прекрасен Център, а ние - страхотни условия за работа“, посочи още Теменужка Тодорова. \r\nВ дейностите бяха вложени 119 600 лв., с които се подобри достъпът до услугите на Дневния център за деца с увреждания. В резултат, след концентрирането на дейностите в реновираните помещения и с оглед на оптимизираните условия, без да е налице промяна на издръжката и/или персонала, броят на потребителите е увеличен от 30 на 38 в рамките на един месец. \r\nПовишената квалификация на специалистите от социалната услуга е една от предпоставките за наличното високо ниво на доверие от страна на родителите и направи услугата желана, и предпочитана, дори за семейства от други общини. \r\nЛуиза ТРАНЧЕВА", "date": "2019.02.12", "title": "Теменужка Тодорова, Дневен център за деца с увреждания - Свищов: След като ремонтирахме Центъра, увеличихме броя на потребителите ни"}
{"url": "http://www.focus-news.net/news/2019/02/12/2622575/api-dvizhenieto-po-pat-i-1-montana-vidin-pri-km-43-se-osashtestvyava-vremenno-v-edna-lenta-poradi-avariral-tir.html", "text": "Движението по път I-1 Монтана - Видин при км 43 се осъществява временно в една лента поради аварирал ТИР. Това съобщиха от  пресцентъра на Агенция \"Пътна инфраструктура\" . Трафикът се контролира от \"Пътна полиция\". Шофьорите е необходимо да се движат с повишено внимание и съобразена скорост. \r\nОбходният маршрут е по път III-114 с. Руженци-с. Дреновец път II-112 с. Дреновец-с. Добри дол път II-11 с. Добри дол-п.к. Дунавци.", "date": "2019.02.12", "title": "АПИ:  Движението по път I-1 Монтана - Видин при км 43 се осъществява временно в една лента поради аварирал ТИР"}
{"url": "http://www.focus-news.net/news/2019/02/12/2622567/mariya-petrova-advokat-po-meditsinsko-pravo-nay-chestata-forma-na-nasilie-nad-meditsi-sled-fizicheskata-agresiya-e-verbalnata.html", "text": "Най-честата форма на насилие извън шамарите, бутането и ритането е вербалната. Това каза Мария Петрова, адвокат по медицинско право по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“ . „96% от анкетираните казват, че са били обиждани“, каза тя и уточни, че 98% от тях не са предприели нищо. Петрова допълни, че 85% от анкетираните са заявявали, че са получавали обида от колеги. „Ако ние не знаем какво е насилието, ако не знаем как да комуникираме помежду си, не можем да очакваме добро отношение и от останалите“, обясни още адвокатът и допълни, че нарастват делата за клевети. „Защо обаче винаги стигаме до насилие. На първо място е лошата организация. Тук, ако направим поглед към всяко едно лечебно заведение в България, който не е решил да влезе в него, който не е решил да стигне до някъде, не е успял. Вратите с топки от едната страна не ги спират“, каза още Петрова. По думите ѝ проформата охраната, назначена след обществена поръчка, на най-ниска цена, не върши работа. „Няма как да не обърна внимание на лошата комуникация. Ако имаме конфликт в него, има най-малко две страни“, допълни Петрова и уточни, че доста често работен жаргон провокира агресия. „Ниската степен на образованост. Българското общество все по-малко се плаши от съд, прокуратура и наказание. Това вече да си условно осъден далеч не носи същата тежест“, обясни адвокатът. Според нея следваща причина за агресията е прекалената достъпност на медиците.  \r\nПо думите ѝ присъдите и жалбите са симптоматичното решение на агресията срещу медиците. Според нея ще бъде изкоренена, когато знаем защо се случва. По отношение на паник-бутоните, Петрова попита дали е превенция лекарят да си мисли как с две ръце да прави сърдечен масаж, или да си стиска паник-бутона в джоба. \"Във връзка с идеите за живата охрана, каквато и да е тя, няма да бъде ефективна, докато има лоша организация и лесния достъп на всеки навсякъде. Чух за предложения обучение по самоотбрана. Донякъде ми се стори екзотично, донякъде го намерих за комично“, допълни още Мария Петрова. „Какво обаче можем да направим. Шефове на болници трудно ще стане някой от нас. Какво е в нашите ръце. Да разпознаваме насилието. Говоря да знаете кога това е форма на физическо или вербално насилие. Като казвам да не сме безучастни нямам предвид библейския принцип, като ви ударят едната буза, да дадете другите. В никакъв случай не искам медиците да стават съпричастни и да влизат в това те да стават насилници. Да не бъдем безучастни, означава да си познаваме правата и да знаем, че можем да се поучим от тези ситуации“, коментира Петрова. Тя посочи, че трябва да се  търси решение в „корена на проблема“. „Това са неща, които са правят в Европа и в целия свят и са начини, в които ние от нещо негативно като явление извличаме своите поуки“, допълни още експертът по медицинско право.  \r\nПо думите ѝ това явление не трябва да се приема като ежедневно и трябва да се предприемат мерки, така че то да се ограничи и да се сведе до минимума. „Вярвам, че това е в ръцете на всеки един от нас и на всички, които работят в сферата на здравеопазването“, допълни още адвокатът.  \r\nДеница КИТАНОВА", "date": "2019.02.12", "title": "Мария Петрова, адвокат по медицинско право: Най-честата форма на насилие над медици след физическата агресия е вербалната"}
{"url": "http://www.focus-news.net/news/2019/02/12/2622560/plovdiv-okrazhnata-prokuratura-nablyudava-dosadebnoto-proizvodstvo-za-pozhara-v-selo-voyvodinovo.html", "text": "Окръжна прокуратура - Пловдив наблюдава досъдебното производство за възникналия на 10 февруари 2019 г. пожар в предприятие в село Войводиново, обл. Пловдив. Това съобщиха от пресцентъра на  Апелативна прокуратура - Пловдив . \r\nДо момента са извършени оглед на местопроизшествие, разпити на свидетели, приобщаване на документи. Предстои извършване на допълнителни огледи и назначаване на пожаро-техническа и химическа експертизи, които да установят причината за възникване на пожара. Разследването по случая продължава.", "date": "2019.02.12", "title": "Пловдив: Окръжната прокуратура наблюдава досъдебното производство за пожара в село Войводиново"}
{"url": "http://www.focus-news.net/news/2019/02/12/2622574/fokus-makedoniya-posolstvoto-na-sasht-v-sarbiya-otreche-da-stoi-zad-antipravitelstvenite-protesti.html", "text": "САЩ не са нито организатори, нито финансират антиправителствените протести „Един от пет милиона“ в Сърбия. Това увериха от американската дипломатическа мисия в Белград в отговор на твърденията на сръсбкия вестник  Informer , че посолството на САЩ стои зад демонстрациите, съобщава електронното издание на македонския  „Фокус“ . \r\n„Не знаем защо, но Informer отказва да публикува фактите. Нашата работа е да разберем Сърбия. Редовните срещи с правителствени и опозиционни политици, както и с други лица в цяла Сърбия, са част от тази работа. САЩ не са организатор, нито финансират протестите „Един от пет милиона“, някой лъже“, се казва в съобщение от дипломатическата мисия на САЩ в западната ни съседка, публикувано в социалната мрежа „Туитър“. \r\nПреди няколко дни белградското издание публикува снимки, които определи като „доказателство, че американското посолство и неговите хора за специални операции стоят зад протестите в Белград от декември миналата година\". \r\nВ един от текстовете е посочено, че „няма дилема, че политическият отдел на американското посолство в Белград координира демонстрациите и дава инструкции на техните организатори\". \r\nОсвен това, Informer публикува и снимки, на една от които е Йелена Ансонович, един от организаторите на протестите, която – според изданието – е уловена в момент, в който „получава инструкции от третия секретар на американското посолство\". Тереза Герова", "date": "2019.02.12", "title": "„Фокус“ (Македония): Посолството на САЩ в Сърбия отрече да стои зад антиправителствените протести"}
{"url": "http://www.focus-news.net/news/2019/02/12/2622582/ivan-portnih-v-rayon-vladislav-varnenchik-varna-rayonat-shte-ima-moderen-sporten-kompleks.html", "text": "Модерен спортен комплекс ще бъде изграден на мястото на стария стадион в район „Владислав Варненчик”. Пускаме процедурата за избор на изпълнител, като се надяваме амбициозният проект да бъде реализиран още до края на годината, информира кметът на Варна и областен координатор на ГЕРБ Иван Портних на провелата се среща с районната партийна организация, съобщават от  ПП ГЕРБ – Варна . „Безспорно във Владиславово има нужда от съвременно спортно съоръжение. Комплексът ще разполага с многофункционална зала и игрища за различни спортове”, обясни Портних и заедно с кмета на района и ръководител на ГЕРБ - Владиславово Николай Костадинов представи и проекта за цялостно преобразяване на IV микрорайон. В срещата взеха участие и народният представител и административен секретар на ГЕРБ - Варна Павел Христов и общински съветници от ГЕРБ. „Обновяваме междублокови пространства, където никой не беше ремонтирал нищо от десетилетия. Лесно се забравя, но само до преди няколко години по ключови трасета в града като бул. „Трети март” нямаше и две педи здрав асфалт. Сега приключваме с ремонтите по главните пътни артерии и насочваме финансовия ресурс за инфраструктура към малките улички и вътрешнокварталните пространства”, заяви Портних. Той припомни, че в района се реализира европроект за енергийна ефективност в две училища. „Част от проекта е и една детска градина във Владиславово. Обновяване предстои и в читалището”, посочи Портних, като допълни, че ремонтите на образователната инфраструктура ще обхванат и училищните дворове. В рамките на дискусията по повод подготовката на партийната организация за предстоящите избори той подчерта, че реализираните европроекти са пряк израз на успешните европейски политики. „Навсякъде в района могат да се видят примери за добрия ефект от инвестициите с европейско финансиране. Това са средства, които не са по силите на общинския бюджет и привличаме с активна работа по европрограми”, отчете Иван Портних. По думите му евровотът е избор за пътя на развитие на България. „Европейските партньори на страната ни очакват ясни сигнали, а не колебание. Евроориентацията ни е предпоставка за стабилност и икономически растеж, за повишаване на стандарта на живот”, посочи областният координатор на ГЕРБ. Павел Христов на свой ред заяви, че фалшивите новини и популизмът формират внушения, чрез които опонентите на ГЕРБ целят да демотивират хората да гласуват. „Чрез спекулации се правят опити да се разруши авторитета на страната ни, който българското правителство и представителите ни в ЕС са изградили”, добави варненският депутат. Единодушно бе изразена позицията, че в лицето на евродепутатите от ГЕРБ България има подготвени хора, които добре познават механизмите на работа в ЕП и за които вратите в европейските институции са широко отворени.", "date": "2019.02.12", "title": "Иван Портних в Район „Владислав Варненчик” - Варна: Районът ще има модерен спортен комплекс"}
{"url": "http://www.focus-news.net/news/2019/02/12/2622579/zeri-kosovo-haradinay-obyavi-za-vrag-vseki-koyto-podkopava-granitsite-na-kosovo.html", "text": "Министър-председателят на Косово Рамуш Харадинай потвърди позицията си срещу всяко споразумение със Сърбия, предвиждащо промяна на границите на най-младата държава на Балканите, отбелязва водещото прищинско издание  Koha Ditore . \r\n„Ако отворим границите на Косово, отваряме гробовете на онези, които сме дошли да почетем... Всеки, който подкопава тези граници, е враг на Косово”, категоричен бе Харадинай, говорейки пред семейства и близки на загинали във войната.  \r\nКосовският премиер увери, че уважава лидерите в Прищина и Тирана, но не е съгласен с никой, който се застъпва за идеята за промяна на границите.  Тереза Герова", "date": "2019.02.12", "title": "Zeri (Косово): Харадинай обяви за „враг“ всеки, който „подкопава границите на Косово“"}
{"url": "http://www.focus-news.net/news/2019/02/12/2622584/plovdiv-v-doma-na-kulturata-boris-hristov-shte-badat-vracheni-udostovereniya-na-uchiteli-i-direktori-ot-obshtinskite-uchilishta-po-programata-uchilishte-v-oblaka.html", "text": "В Дома на културата „Борис Христов“ ще бъдат връчени удостоверения на учители и директори от общинските училища, преминали обучение през 2018 г. по програмата „Училище в облака”. Това съобщиха за  Радио „Фокус“ - Пловдив  от Община Пловдив. Събитието ще се състои на 13 февруари в централното фоайе на Дома на културата „Борис Христов“ в Пловдив от 18.30 часа. Удостоверения ще получат и успешно сертифицираните до момента за Google Certified Educator по стипендията по официалните програми на Google за педагогически специалисти. От 2016 година Община Пловдив чрез програмите за „Дигитализация на учебния процес“ и „Модернизация на учебния процес“ подпомага внедряването на облачните технологии в общинските училища като съдейства за въвеждане на облачните услуги и финансира обучението на представители на училищата по програмите „Училище в облака“. До края на 2018 година са активирани облачни услуги във всички 52 общински училища и 448 учители са преминали обучение, финансирано от общината, като 194 от тях – през 2018 година. Община Пловдив в партньорство с Центъра за творческо обучение предостави Стипендия за сертифицирането за Гугъл обучители по официалните програми за педагогически специалисти: Google Certified Educator Level 1 и Level 2 (ниво 1 и 2) на представители на общинските училища в град Пловдив. На срещата утре над 100 сертифицирани до момента учители и директори ще получат своите удостоверения. По последни данни България е с най-голям брой сертифицирани учители по програмите Google Certified Educator в Европа и оглавява челната позицията в региона EMEA, включващ Европа, Близкия Изток и Африка. След България се нареждат Испания, Великобритания, Швеция и Република Южна Африка, всички с многократно по-голям брой учители. За този факт от изключителна важност са и усилията на Община Пловдив в тази посока. На срещата ще бъдат представени най-добрите практики и ще бъде очертано продължението на дейностите на общината по разширяване на проекта за внедряване на облачните технологии в пловдивските училища.", "date": "2019.02.12", "title": "Пловдив: В Дома на културата „Борис Христов“ ще бъдат връчени удостоверения на учители и директори от общинските училища по програмата „Училище в облака”"}
{"url": "http://www.focus-news.net/news/2019/02/12/2622580/roselina-dimitrova-op-turizam-burgas-6-e-rastat-na-turisti-prez-2018-g-spryamo-2017-g.html", "text": "6% е ръстът на туристи, посетили Бургас през 2018 г. спрямо 2017 г. Това каза за  Радио „Фокус“ – Бургас  Роселина Димитрова, директор на ОП „Туризъм” към Община Бургас. По думите ѝ сериозно увеличение се наблюдава и сред чуждестранните туристи – техният ръст е 16.6% през 2018 г. спрямо 2017 г. „След приключването на всяка една година, обобщаваме цифри и данни и бихме могли да кажем, че 2018 година приключи успешно. Положителни са цифрите за туристите, посетили Бургас. Съответно повече са и приходите от туристически данък – ръстът им е 5%“, отбеляза Димитрова и добави, че реализираните нощувки на територията на община Бургас през изминалата година са 443 600, а ръстът им спрямо предходната година е 7.3%. \r\nМария ПОПЧЕВА", "date": "2019.02.12", "title": "Роселина Димитрова, ОП „Туризъм” - Бургас: 6% е ръстът на туристи през 2018 г. спрямо 2017 г."}
{"url": "http://www.focus-news.net/news/2019/02/12/2622585/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.02.12", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/12/2622586/sofiya-20-godishna-zhena-sahranyavala-nad-15-kilograma-narkotichni-veshtestva-e-zadarzhana-pri-politseyska-operatsiya.html", "text": "20-годишна жена, съхранявала над 1,5 килограма наркотични вещества, е задържана при полицейска операция, съобщиха от  пресцентъра на МВР.  На 9 февруари, в хода на проведена полицейска операция от служители на сектор „Наркотици“- СДВР в ж.к. „Люлин“  е задържана 20-годишна жена. При последвали процесуално-следствени действия в жилището й полицаите открили и иззели различни по големина пликове, съдържащи растителна маса и зелени таблетки с формата на четирилистна детелина. Резултатът от назначената експертна справка показал, че иззетите вещества са 1469 грама марихуана и 178.44 грама амфетамин. След доклад на събраните материали в Софийска градска прокуратура младата жена е привлечена като обвиняема за престъпление по чл. 354 а от НК. Задържана е със срок до 72 часа до внасяне на искане в Софийския градски съд за вземане на мярка „задържане под стража“.", "date": "2019.02.12", "title": "София: 20-годишна жена, съхранявала над 1,5 килограма наркотични вещества, е задържана при полицейска операция"}
{"url": "http://www.focus-news.net/news/2019/02/12/2622583/kyustendil-obstanovkata-v-grada-e-spokoyna-nyama-podadeni-signali-za-problemi-svarzani-s-vyatara.html", "text": "Вятърът в Кюстендил не създава проблеми за жителите и гостите на града. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му към момента обстановката е спокойна, няма подадени сигнали за проблеми, свързани с вятъра. „Все пак хората трябва да са внимателни и да спазват основните правила, движейки се по улиците”, каза Ивайло Чалъков.  \r\nЗа територията на област Кюстендил е издаден жълт код за опасни метеорологични явления – силен вятър. Според синоптиците през деня ще духа силен запад-северозападен вятър със скорост 14 - 19 м/сек. \r\nВенцеслав ИЛЧЕВ", "date": "2019.02.12", "title": "Кюстендил: Обстановката в града е спокойна, няма подадени сигнали за проблеми, свързани с вятъра"}
{"url": "http://www.focus-news.net/news/2019/02/12/2622588/mvr-petima-dushi-sa-zaginali-a-13-drugi-sa-raneni-pri-katastrofi-prez-izminaloto-denonoshtie.html", "text": "Петима души са загинали, а 13 други са ранени при катастрофи през изминалото денонощие. Това съобщиха от  МВР . В страната са регистрирани 14 произшествия. В София са станали 27 леки и 2 тежки пътни инцидента. При тях един човек е загинал и един е пострадал.", "date": "2019.02.12", "title": "МВР: Петима души са загинали, а 13 други са ранени при катастрофи през изминалото денонощие"}
{"url": "http://www.focus-news.net/news/2019/02/12/2622589/sport-dimitar-kuzmanov-zapochna-s-pobeda-na-turnira-v-bankok.html", "text": "Димитър Кузманов започна с победа участието си на тенис турнира от сериите „Чалънджър\" в тайландската столица Банкок. Втората ракета на България се наложи с 6:3, 6:1 над квалификанта от Русия Евгени Тюрнев в двубой, продължил 73 минути игра. \r\nВъв втория кръг Кузманов ще играе с петия поставен в основната схема японец Юичи Сугита.", "date": "2019.02.12", "title": "Спорт: Димитър Кузманов започна с победа на турнира в Банкок"}
{"url": "http://www.focus-news.net/news/2019/02/12/2622590/burgas-podzemnata-ulitsa-knyaz-boris-general-gurko-shte-bade-zatvorena-za-dvizhenie-na-13-fevruari-zaradi-podmyana-na-kameri-za-videonablyudenie.html", "text": "Във връзка с подмяна на камери за видеонаблюдение на подземната улица „Княз Борис“ – „Генерал Гурко“ тя ще бъде затворена за движение на 13 февруари 2019 г. в часовете от 10.00 до 12.00 часа. Това съобщиха от пресцентъра на  Община Бургас . Шофьорите трябва да карат внимателно. Общината се извинява за причиненото временно неудобство.", "date": "2019.02.12", "title": "Бургас: Подземната улица „Княз Борис“ – „Генерал Гурко“ ще бъде затворена за движение на 13 февруари заради подмяна на камери за видеонаблюдение"}
{"url": "http://www.focus-news.net/news/2019/02/12/2622591/api-dvizhenieto-se-osashtestvyava-v-edna-lenta-po-pat-ii-81-prohod-petrohan-pri-km-16-v-rayona-na-smetishteto-kray-kostinbrod-poradi-patnotransportno-proizshestvie.html", "text": "Движението се осъществява в една лента по път II-81 проход Петрохан при км 16 в района на сметището край Костинброд поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на „Пътна полиция\".", "date": "2019.02.12", "title": "АПИ: Движението се осъществява в една лента по път II-81 проход Петрохан при км 16 в района на сметището край Костинброд поради пътнотранспортно произшествие"}
{"url": "http://www.focus-news.net/news/2019/02/12/2622587/dots-sonya-penkova-nvim-broyat-na-posetitelite-na-natsionalniya-voennoistoricheski-muzey-e-postoyanen-profilat-im-e-razlichen-prez-saotvetnite-periodi-v-godina.html", "text": "Броят на посетителите на Националния военноисторически музей е постоянен, профилът им е различен през съответните периоди в година. Това каза директорът на Националния военноисторически музей доц. Соня Пенкова в интервю за  Агенция „Фокус“ . \"Като цяло посещенията в първите месеци на годината, в нито един български музей, не са чак толкова силни, но при всички случаи мога да кажа, че темповете на посещение не са намалели\", посочи тя. „Посетителите имат различен профил в различните части от годината. Месеците, в които децата са на училище, са силните за организирани посещения в музея. В другите пък е пикът на индивидуалните посещения“, коментира доц. д-р Пенкова. По думите й през тази година предстоят доста промени в музея, които ще го превърнат в по-добро и привлекателно място за неговите многобройни посетители. „Съвсем скоро идват годишнини, които музеят традиционно отбелязва с редица инициативи. Това е 19 февруари, гибелта на Апостола на свободата. Тогава музеят ще работи извънредно и ще има образователни програми, насочени към учащата се младеж, с цел още по-силно популяризиране на личността и делото на Апостола“, коментира тя. „След това идва 3 март, за който ние имаме една изключителна изненада към българската публика, която още малко ще запазим в тайна. Надявам се, че тя ще бъде изключително любопитна за хората. В последствие музеят ще има няколко сериозни изложби. На 9 април ще отбележим с научна конференция, изложба-140 години от създаването Военноморските сили“, посочи още директорът на музея. Доц. Пенкова обяви, че тази година ще бъде открита и изложба в Пловдив, която ще бъде посветена на съвременното битие на Българската армия. „Това ще предизвика сериозно любопитство у нашата постоянна публика, защото ще представи една по-слабо представяната част от историята на Българската армия“, изтъкна тя.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.02.12", "title": "Доц. Соня Пенкова, НВИМ: Броят на посетителите на Националния военноисторически музей е постоянен, профилът им е различен през съответните периоди в година"}
{"url": "http://www.focus-news.net/news/2019/02/12/2622581/d-r-antoniya-grigorova-ekspert-problemat-s-agresiyata-nad-meditsite-ima-dve-strani-zashtoto-na-praktika-nyama-neprovokirano-nasilie.html", "text": "Проблемът с агресията над медиците има две страни, защото на практика няма непровокирано насилие. Това каза д-р Антония Григорова, експерт по управление на конфликти в медицинската практика по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“ . „Здравните съвети ги дава експерт, а всъщност кой се явява експертът – „BG – Mamma“ . Много причини има за това“, каза д-р Григорова и обърна внимание на колажът, който се върти в социалните медии. „Искам да обърнете внимание на невербалното поведение на медицинския специалист и това на пациента. Най-вече на дистанцията, която съществува между тях. Тук е редно да си направим някакъв преговор и да отчетем, че съвременният пациент не е този, който сме имали преди 15-20 години. Тук трябва да направя уговорката, че говорим за компетентен пациент. Той има възможност да взима сам решение за себе си. Ясно е, че насилието е най-много в спешните центрове. Там често става дума и за органични причини“, допълни още Григорова. Тя поясни, че абсолютната компетентност, в която човек може да разбира информацията, може да взима сам решение, стига информацията да му се представя в подходящия вид. Според нея се забравя, че ако за медика е съвкупност от синдроми и симптоми, които могат да бъдат проследени, за пациента не е така. „Самото му влизане и повикване и комуникация с лекаря застрашава неговия цялостен интегритет и той е абсолютно безпомощен. Всеки, който е безпомощен, е гневен и оттам при една искра може да прерасне в някаква форма на съпротива“, допълни експертът. По думите ѝ има два вида за придобиване на умения и знания за комуникация – по време на образованието и обучението. \r\nДеница КИТАНОВА", "date": "2019.02.12", "title": "Д-р Антония Григорова, експерт: Проблемът с агресията над медиците има две страни, защото на практика няма непровокирано насилие"}
{"url": "http://www.focus-news.net/news/2019/02/12/2622594/galina-stoyanova-kmet-na-kazanlak-grizhata-za-dopalnitelni-sredstva-za-bolnitsata-datirat-ot-blizo-edna-godina-provedeni-sa-reditsa-sreshti-v-ministerstvo-na-zdraveopazvaneto.html", "text": "Близо 800 хиляди лева финансиране от държавния бюджет ще получи Многопрофилна болница „ Д-р Христо Стамболски” от общо отпуснатите средства за финансиране на общинските болници. Това каза за  Радио „Фокус”  кметът Галина Стоянова. Тя поясни, че грижата на Общината за допълнителни средства за здравното заведение в Казанлък датират от близо една година, като са проведени редица срещи в Министерство на здравеопазването. Освен държавното финансиране, Общината също ще подпомогне болницата. \r\nПредседателят на комисията по здравеопазване в Общинския съвет д-р Стефка Димитрова посочи, че предстои да бъдат реализирани две нови предложения, касаещи болницата в Казанлък. „От отчета на управителя на болницата д-р Кети Маналова става ясно, че прогнозният счетоводен баланс на дружеството към 31 декември 2018 г.е с очаквана загуба от 170 хил. лв. Общата натрупана очаквана загуба с предхождащите години е в размер на 2.092 млн. лв. Задълженията към доставчиците на болницата са 1.313 млн. лв. Поради централизираният характер на приходи и разходи на болничното заведение ръководството му не разполага с лостове за въвеждане или предприемане на кризисни мерки. Липсват и свободни средства на Общината за 2019 година”, каза д-р Димитрова. В този смисъл тя добави, че съществуват други начини да бъде помогнато на здравното заведение: ”Община Казанлък да задължи управителя на МБАЛ „Д-р Христо Стамболски” да обособи самостоятелен парцел - терен в източния край на болницата, който е включен в активите на дружеството, като този парцел няма да ограничава дейността на здравното заведение. Новообразуваният парцел да бъде продаден или отдаден под наем след определяне на пазарната му цена по предвидения ред. Прогнозната цена при продажба е 300 хиляди лева. Получените от продажбата средства да бъдат използвани от дружеството за покриване на стари задължения”. \r\nВторото предложение на д-р Стефка Димитрова е кметът на Общината Галина Стоянова да предложи и предостави за продажба имот – общинска собственост, с минимална прогнозна цена 200 хиляди лева. Сумите от продажбата да постъпят за покриване на задължения на болницата в Казанлък към кредитори и за инвестиции: „С тези мерки би могла да бъде постигната една относителна финансова стабилност на здравното заведение, което обслужва жителите на пет общини – Казанлък, Мъглиж, Николаево, Гурково и Павел баня, независимо от социалния статус на пациентите и независимо от тяхното финансово състояние”. \r\nД-р Димитрова каза още, че Община Казанлък подпомага болницата и в друг аспект. За трета поредна година, в Бюджета за 2019 година са предвидени средства за специализанти към МБАЛ „Д-р Христо Стамболски”. „Това е изключително важно, защото колегите, които специализират и са подпомагани, се обвързват с петгодишен договор да останат на работа”, посочи д-р Димитрова. \r\nСлавяна ГАЙДАРОВА", "date": "2019.02.12", "title": "Галина Стоянова, кмет на Казанлък: Грижата за допълнителни средства за болницата датират от близо една година, проведени са редица срещи в Министерство на здравеопазването"}
{"url": "http://www.focus-news.net/news/2019/02/12/2622578/kmetat-na-bansko-georgi-ikonomov-shte-uchastva-v-obshto-sabranie-na-nsorb.html", "text": "Кметът на Община Банско Георги Икономов ще се включи в Общото събрание на НСОРБ, което се провежда в столицата. Това съобщиха от пресцентъра на  Община Банско . Над 350 делегати, представители на над 200 общини в България ще заседават във форума, на който Управителния съвет ще отчете своята дейност за 2018 година и ще предложи приоритетите и проектобюджета на сдружението за 2019 г. \r\nВ работата на Общото събрание участие ще вземат министрите на регионалното развитие – Петя Аврамова, на земеделието – Румен Порожанов, на околната среда и водите – Нено Димов и други.", "date": "2019.02.12", "title": "Кметът на Банско Георги Икономов ще участва в Общо събрание на НСОРБ"}
{"url": "http://www.focus-news.net/news/2019/02/12/2622595/vitsepremierat-ekaterina-zaharieva-shte-uchastva-v-ministerska-sreshta-za-mir-i-sigurnost-v-blizkiya-iztok.html", "text": "Вицепремиерът Екатерина Захариева заминава за Варшава, където на 14 февруари ще участва в министерска среща за мир и сигурност в Близкия изток, съобщиха от  пресцентъра на Министерството на външните работи.   Срещата ще бъде съвместно председателствана от министъра на външните работи на Република Полша Яцек Чапутович и от държавния секретар на САЩ Майкъл Помпео. Участниците ще открият дискусиите с оценка на ситуацията и на международните усилия в Близкия изток, преди да обсъдят редица теми, сред които бежанските потоци в региона и хуманитарните предизвикателства. В навечерието на конференцията министър Захариева ще бъде гост на работна вечеря, давана от президента на Полша Анджей Дуда за участниците в конференцията.", "date": "2019.02.12", "title": "Вицепремиерът Екатерина Захариева ще участва в министерска среща за мир и сигурност в Близкия изток"}
{"url": "http://www.focus-news.net/news/2019/02/12/2622592/daniela-dimitrova-teritorialno-statistichesko-byuro-yugozapad-v-ramkite-na-edna-godina-v-oblast-kyustendil-sa-napraveni-na-428-mln-evro-preki-chuzhdestranni-investitsii.html", "text": "В рамките на една година в областта са направени на 42.8 млн. евро преки чуждестранни инвестиции. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално статистическо бюро – Югозапад. По думите ѝ тези инвестиции се отнасят за предприятията от нефинансовия сектор в област Кюстендил. Отчетено е намаление на инвестициите с 2.1% в сравнение с предходната година. Техният дял в общия размер на направените чуждестранни инвестиции в страната е 0.2% и съответно 0.3% за Югозападен район. По размер на чуждестранните инвестиции област Кюстендил заема двадесет и шесто място в страната, следвана от областите Монтана и Силистра. Най-голяма е стойността на направените чуждестранни инвестиции в промишлените предприятия в областта – 25.5 млн. евро, като 51% от тях са в раздел „Производство на текстил и облекло; обработка на кожи; производство на обувки и други изделия от обработени кожи без косъм“. В отрасъл „Операции с недвижими имоти“ са инвестирани 9.7 млн. евро. В сектора на услугите са инвестирани 6.1 млн. евро или с 24.4% повече спрямо предходната година. Най-много преки чуждестранни инвестиции са направени в предприятията на територията на община Кюстендил – 29.2 млн. евро, следвана от общините Дупница и Сапарева баня, съответно с 8.7 и 3.9 млн. евро чуждестранни инвестиции. \r\nВенцеслав ИЛЧЕВ", "date": "2019.02.12", "title": "Даниела Димитрова, Териториално статистическо бюро – Югозапад: В рамките на една година в област Кюстендил са направени на 42.8 млн. евро преки чуждестранни инвестиции"}
{"url": "http://www.focus-news.net/news/2019/02/12/2622596/sotir-ivanov-im-petrich-ivan-todorov-angov-e-ot-onezi-deytsi-koito-se-prevrashtat-v-simvol-na-balgarskoto-vazrazhdane.html", "text": "Навършват се 137 години от рождението на българският революционер и просветен деец Иван Тодоров Ангов. За  Радио „Фокус“ – Пирин  директорът на Исторически музей – Петрич Сотир Иванов каза, че Ангов е от онези дейци, които символизират Българското възраждане. „Това е епоха, в която личности с огромен авторитет в обществото успяват да наложат своите идеи в икономиката, политиката, образованието и революционната дейност. Същите тези хора успяват да „пренесат“ българското общество от средновековието в новото време“, каза още Иванов. Той добави, че това са били космополитни личности, които оказват влияние в почти всяка сфера в общуването със своите граждани. Според Иванов трудно бихме могли да кажем дали Иван Тодоров Ангов има по-значимо отношение към образованието, към културата, към икономиката или политиката. „Неговата личност е била водеща в редица сфери, по същия начин, по който е и онази цялата плеяда българи, с които той живее като Михо Попов, Януш Стойчев и много други, за които сме говорили. Иван Тодоров Ангов е роден на 12 февруари 1872 година. Завършва българското педагогическо училище в Сяр през 1900 година. По това време трябва да се пренесем и в една по-различна среда. Петричката кааза, чийто наследник днес е Община Петрич, всъщност е обхващала една много голяма територия, която е обхващала границите на север до Кресненското дефиле, десния бряг на река Струма и преминава дори на юг от планината Беласица. На запад е обхващала селища, които днес се намират в Северна Македония. Правя това уточнение, защото след завършването на педагогическото училище в Сяр, Иван Ангов открива училище в село Смолари, което днес се намира в Северна Македония, но в миналото е било в Петричката кааза“, коментира Иванов. Той отбеляза, че там Ангов е учител, но влиза в конфликт с патриаршеските власти, заради което е преследван и затварян. \r\nЛивия НИНОВА", "date": "2019.02.12", "title": "Сотир Иванов, ИМ – Петрич: Иван Тодоров Ангов е от онези дейци, които се превръщат в символ на Българското възраждане"}
{"url": "http://www.focus-news.net/news/2019/02/12/2622597/razgrad-pochistvat-nanosi-i-kloni-na-izhoda-na-grada-v-posoka-targovishte.html", "text": "Почистват се наноси и клони на изхода от Разград към Търговище. Това съобщиха от  Община Разград . От миналата седмица се извършва почистване на треви и едногодишни дървесни израстъци. Почистват се прилежащите площи покрай пътя за Търговище от клони на дървета, които стесняват пътното платно, възпрепятстват преминаването на пътни превозни средства и ограничават видимостта на водачите. Освен храсти и клони, се почистват също наносни образувания до бордюрите на пътя. Почистването на прилежащите площи на Търговищкия път ще се извърши в участъка от кръстовището на бул. “Априлско въстание“ до края на регулацията на града.", "date": "2019.02.12", "title": "Разград: Почистват наноси и клони на изхода на града в посока Търговище"}
{"url": "http://www.focus-news.net/news/2019/02/12/2622600/sofiya-dvama-dushi-sa-zaginali-pri-paten-intsident-v-rayona-na-buchin-prohod.html", "text": "Двама души са загинали при пътен инцидент в района на Бучин проход, съобщиха от  пресцентъра на МВР.   Сигналът за пътния инцидент на разклона за с. Искрец е постъпил на тел. 112 около 11.55 часа. На място е установено, че са катастрофирали лек автомобил „Ауди 80“, движещ се от София към Берковица и насрещно движещ се лек автомобил „Фолксваген Голф“. На място са загинали двама души от първия автомобил. Водачката на втория е откарана за преглед в столична болница. На местопроизшествието се извършва оглед. До приключване на процесуално-следствените действия движението в участъка се извършва само в едната лента.", "date": "2019.02.12", "title": "София: Двама души са загинали при пътен инцидент в района на Бучин проход"}
{"url": "http://www.focus-news.net/news/2019/02/12/2622604/rumen-petkov-abv-nyama-logika-sluchaite-skripal-i-gebrev-da-se-obvarzvat-zashtoto-kato-genezis-i-produkt-sa-krayno-razlichni.html", "text": "Няма логика случаите \"Скрипал\" и \"Гебрев\" да се обвързват, защото като генезис и продукт са крайно различни. Това каза по време на пресконференция председателят на АБВ Румен Петков относно съмненията на службите, че лицето извършило опит за отравяне на руския разузнавател Скрипал и неговата дъщеря е същото, което е извършило покушение срещу българския бизнесмен Емилиян Гебрев, предаде репортер на  Агенция \"Фокус\" . „Първо, нашите органи имат експертиза, правена във Финландия, която ясно казва какъв не е препаратът. Второ, не може една структура да прати един и същои човек в две държави и този един и същи човек да се яви пред всички камери в центъра, хотела и сладкарницата. Това само един не здрав мозък може да го измисли“, обясни той. „Да се търси връзка между двете е несериозно. Няма никаква логика да се обвързват двата случая, защото те като генезис и продукт са крайно различни“, обяви председателят на АБВ.   \r\nРумен Петков коментира и създалата се криза във Венецуела, като отбеляза, че позицията на ЕС показва чисто поругаване на международното право. „В международното право се признават държавите и за съжаление Европа се ангажира с един избор, който е абсурден, да обявиш, че обявяваш временно изпълняващ президент на самостоятелна държава“, отбеляза той. Според него е прекалено грозно и грубо икономическите интереси към Венецуела да се легитимират с насаждане на идеи за демокрацията. \r\nОтносно публикувани материали в медийното пространство, в които се твърди, че Русия ще се опита да влияе на изборния процес в страната по време на предстоящия вот, той коментира, че преди да се хвърлят обвинения, трябва да се предоставят доказателства. „Да мразиш Русия, защото някой ти плаща, не е аргумент, че ще има зловредна намеса в предстоящите избори“, изтъкна Петков.    \r\nДаяна ДЮЛГЕРОВА", "date": "2019.02.12", "title": "Румен Петков, АБВ: Няма логика случаите \"Скрипал\" и \"Гебрев\" да се обвързват, защото като генезис и продукт са крайно различни"}
{"url": "http://www.focus-news.net/news/2019/02/12/2622601/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Косово Рамуш Харадинай потвърди позицията си срещу всяко споразумение със Сърбия, предвиждащо промяна на границите на най-младата държава на Балканите, отбелязва водещото прищинско издание  Koha Ditore . \r\n„Ако отворим границите на Косово, отваряме гробовете на онези, които сме дошли да почетем... Всеки, който подкопава тези граници, е враг на Косово”, категоричен бе Харадинай, говорейки пред семейства и близки на загинали във войната.  \r\nКосовският премиер увери, че уважава лидерите в Прищина и Тирана, но не е съгласен с никой, който се застъпва за идеята за промяна на границите. \r\n***  САЩ не са нито организатори, нито финансират антиправителствените протести „Един от пет милиона“ в Сърбия. Това увериха от американската дипломатическа мисия в Белград в отговор на твърденията на сръсбкия вестник  Informer , че посолството на САЩ стои зад демонстрациите, съобщава електронното издание на македонския  „Фокус“ . \r\n„Не знаем защо, но Informer отказва да публикува фактите. Нашата работа е да разберем Сърбия. Редовните срещи с правителствени и опозиционни политици, както и с други лица в цяла Сърбия, са част от тази работа. САЩ не са организатор, нито финансират протестите „Един от пет милиона“, някой лъже“, се казва в съобщение от дипломатическата мисия на САЩ в западната ни съседка, публикувано в социалната мрежа „Туитър“. \r\nПреди няколко дни белградското издание публикува снимки, които определи като „доказателство, че американското посолство и неговите хора за специални операции стоят зад протестите в Белград от декември миналата година\". \r\nВ един от текстовете е посочено, че „няма дилема, че политическият отдел на американското посолство в Белград координира демонстрациите и дава инструкции на техните организатори\". \r\nОсвен това, Informer публикува и снимки, на една от които е Йелена Ансонович, един от организаторите на протестите, която – според изданието – е уловена в момент, в който „получава инструкции от третия секретар на американското посолство\". \r\n***  Новият председател на Християндемократическия съюз (ХДС) Анегрет Крамп-Каренбауер не изключва затварянето на германските граници в случай на нова мигрантска криза като тази от 2015 г., съобщава вестник  BILD . \r\n„Вече подчертахме, че това е напълно възможно като Ultima Ratio“ (последен, решаващ аргумент), заяви наследникът на Меркел на лидерския пост в ХДС.  \r\nНо Крамп-Каренбауер припомни и друго: „От миналото лято ситуацията е различна. Канцлерът (Ангела Меркел) преговаря в Европа, за да договори споразумения със съседни страни“.  \r\nПо-рано нейната партия представи своите констатации относно миграционната и бежанската политика не само на Берлин, но и на Брюксел. От тях стана ясно, че ХДС се стреми към много по-строга миграционна политика, за да се избегне нова бежанска криза с мащабите на тази от 2015 г.  \r\nВ понеделник ХДС проведе  „работно заседание“ на тема реформа в германската и европейската миграционна политика. Около стотина експерти, разпределени в общо четири работни групи, се събраха в централата на ХДС в Берлин, за да обсъдят миграцията, сигурността и интеграцията с водещите политици на партията и „сестринския“ Християнсоциален съюз. Срещата завърши с даването на препоръки за конкретни действия от страна на парламента и федералното правителство. Канцлерът Ангела Меркел не присъства на „разговорите в работилницата\" с цел провеждането на „открита дискусия“. \r\nСписъкът с предложенията на работните групи е дълъг и според мнозина – противоречив. Регионалният лидер на ХДС в Баден-Вюртемберг Томас Щробл заяви, че има някои „твърди, но по-скоро практически предложения\". \r\n***  Дванадесет души ще бъдат изправени пред Върховния съд на Испания за ролята им в организирането на референдума и декларацията за независимост на североизточния регион Каталуния, която впоследствие бе приета от регионалния парламент в Барселона, съобщава националният ежедневник  El Pais . \r\nВ стремежа си да максимизира прозрачността и да избегне обвинения в пристрастие, Върховният съд разреши пряко отразяване на изслушванията. Но само няколко часа преди стартиране на делото срещу лидерите на движението за независимост на каталунците, всички политически мостове между Мадрид и Барселона изглежда са изгорени. Според мнозина обаче все още има как нещата да станат дори още по-лоши, коментира изданието.  \r\nВ края на миналата седмица каталунският правосъден министър Естер Капела потвърди това, което движението за независимост повтаря от месеци: присъдите срещу 12-тимата обвиняеми само ще задълбочи кризата между Мадрид и Барселона. \r\nПрекъсването на преговорите между централното и каталунското правителство миналата седмица само засилва натиска върху процеса, за който сепаратистите работиха усилено с цел да го дискредитират, като подчертават, че ще отнесат въпроса към европейските, а не испанските институции, припомнят от изданието. \r\n***  Председателят на Европейския парламент Антонио Таяни поднесе извинения за изявлението си, което направи край Триест по повод възпоменателна церемония за жертвите на фашизма, като подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно, отбелязва електронното издание на сараевския ежедневник  Dnevnik , като припомня, че европейският политик нарече Истрия и Далмация „италиански“. \r\n„Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  \r\nТаяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  \r\nВ обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\". \r\n***  Германският пазар на труда се нуждае ежегодно от най-малко 260 хил. чужденци от държави извън Европейския съюз. Това показва проучване, цитирано от националния ежедневник  Die Frankfurter Allgemeine Zeitung . \r\nПредвид застаряващото население, без миграция, предлагането на работна ръка ще се свие с около 20 милиона души до 2060 г., т.е. с почти една трета. Същевременно имиграцията от други страни от ЕС ще намалее в бъдеще в сравнение с предходните години. Това е заключението в изследването на Фондация „Бертелсман“. \r\n***  Знамето на НАТО ще бъде издигнато пред сградата на македонското правителство, съобщава електронното издание на скопския вестник  „Независен“ , като припомня, че миналата седмица страните-членки на Алианса подписаха Протокол за присъединяване на югозападната ни съседка под новото й име. \r\nСъбитието ще бъде отбелязано с тържествена церемония в часовете преди обед. Предвидено е в рамките й министър-председателят на Македония Зоран Заев да направи специално обръщение. Очаква се да присъстват представители на управляващите в Скопие, на щаба на НАТО в Македония и на посланици на страни-членки на Организацията на Северноатлантическия договор. \r\nНа следващото заседание правителството трябва да приеме план за действие за прилагане на конституционните промени, произтичащи от Преспанския договор, след което да се приложи новото конституционно име - Република Северна Македония. \r\n***", "date": "2019.02.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/12/2622602/roselina-dimitrova-op-turizam-burgas-pochti-dvoyno-sa-se-uvelichili-posetitelite-na-aviomuzeya-v-grada-prez-2018-godina.html", "text": "Почти двойно са се увеличили посетителите на Авиомузея през 2018 година. Това каза за  Радио „Фокус“ – Бургас  Роселина Димитрова, директор на ОП „Туризъм” към Община Бургас. По думите ѝ това е най-младата туристическа атракция в града, но е отчела най-сериозен ръст в посещенията. „По отношение на туристическите обекти и атракции посещаемостта през 2018 година беше добра. Регионалният исторически музей отчита с 20% повече посещения спрямо 2017 година. За туристическия комплекс „Акве Калиде“ годината също приключи успешно – с ръст от 15% увеличение на посетителите спрямо 2017 година“, допълни още Димитрова.  \r\nПо думите ѝ остров Света Анастасия е емблематичен за града обект и е единствената по рода си туристическа атракция на територията на страната. „Не бихме могли да говорим за увеличения на посещенията до острова, тъй като това е специфичен туристически обект. По-скоро спрямо него се стремим да получим едно добро съотношение между посетителите и капацитета на острова, за да можем да постигнем по-добро качество на предлаганите услуги и по-добра удовлетвореност от страна на посетителите. Естествено, трябва да имаме предвид и факторът метеорологична обстановка, както и  благоприятните условия за плаване по море“, каза още Димитрова. Тя добави, че и за остров Света Анастасия годината е приключила успешно по отношение на посещенията. \r\nМария ПОПЧЕВА", "date": "2019.02.12", "title": "Роселина Димитрова, ОП „Туризъм” - Бургас: Почти двойно са се увеличили посетителите на Авиомузея в града през 2018 година"}
{"url": "http://www.focus-news.net/news/2019/02/12/2622599/ministar-peter-siyarto-ungariya-shte-prodalzhi-da-podkrepya-balgariya-za-chlenstvoto--v-shengen.html", "text": "Министърът на външните работи и търговията на Унгария Петер Сиярто даде висока оценка на българо-унгарските отношения, като постави акцент върху политическите и икономическите връзки между двете държави. Това съобщиха от  Правителствената информационна служба . На съвместна пресконференция след срещата си с вицепремиера Марияна Николова, той препотвърди позицията на Унгария и заяви, че страната му подкрепя безусловно България за членството ѝ в Шенген. „Ние ще продължим и занапред да оказваме техническа помощ за охраната на границите на България, които са външни на Европейския съюз“, каза Сиярто и подчерта, че страната ни се справя изключително добре в опазването на външните граници на общността.  \r\nЗаместник министър-председателят Марияна Николова посочи, че България цени изразената подкрепа и допълни, че Унгария е важен партньор на страната ни в Европейския съюз, със сходни позиции по важни теми като европейската перспектива на Западните Балкани и кохезионната политика. „Нашите двустранни отношения може да определим с една ключова дума - приятелство. Те са свързани с интензивен диалог на всички равнища, както и взаимодействие по широк спектър от двустранни въпроси и тези от европейския и международен дневен ред“, каза българският вицепремиер.  \r\nМарияна Николова е на двудневно посещение в Будапеща по покана на унгарското правителство. Обменът на добри практики и опит при прилагането на политики за справяне с демографската криза, насърчаване на раждаемостта и интеграцията на ромската общност са във фокуса на визитата и. По-късно днес тя ще се срещне и с унгарския си колега заместник министър-председателя Жолт Шемейн.", "date": "2019.02.12", "title": "Министър Петер Сиярто: Унгария ще продължи да подкрепя България за членството ѝ в Шенген"}
{"url": "http://www.focus-news.net/news/2019/02/12/2622607/varna-77-000-leva-sa-predvideni-za-patni-remonti-na-teritoriyata-na-obshtina-vetrino.html", "text": "Близо 77 000 лева ще бъдат вложени в частични ремонти на асфалтовата настилка след зимата на територията на общинската пътна мрежа във Ветрино. Това каза в интервю за  Радио „Фокус“ – Варна  кметът на Общината Димитър Димитров. По думите му средствата ще бъдат оползотворени за изкърпване на дупки, които са се отворили след зимния период. „В началото на зимата се постарахме почти всички дупки от общинската пътна мрежа да бъдат запълнени. Разбира се, в резултат на зимните условия, някои от тях отново се отвориха. Затова, след средата на годината, като видим част от капиталите, които ще останат, ще пренасочим средства към допълнително частично възстановяване на пътната настилка“, обясни Димитър Димитров. Той увери, че състоянието на пътните знаци на територията на Общината е добро. В края на есента и началото на зимата е имало предписание от Областното пътно управление, според което е трябвало да бъдат демонтирани пътни знаци, които са в лош външен вид. “Това беше направено. Пътната маркировка беше частично опреснена. Задължително, всяка година, ние правим опресняване на пътната маркировка на пешеходните пътеки“, добави кметът на Ветрино. Той каза още, че се предвижда частично възстановяване на пътната маркировка и след зимата. \r\nДиана СТОЕВА", "date": "2019.02.12", "title": "Варна: 77 000 лева са предвидени за пътни ремонти на територията на община Ветрино"}
{"url": "http://www.focus-news.net/news/2019/02/12/2622608/veliko-tarnovo-37-godishen-mazh-e-zadarzhan-za-palezh-na-tovaren-avtomobil-v-polski-trambesh.html", "text": "37-годишен мъж е задържан за палеж на товарен автомобил в Полски Тръмбеш. Сигналът е подаден в 14.22 часа вчера. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“  – Велико Търново. Изгорели са двигателят и купето на автомобила. На местопроизшествието е извършен оглед. Като съпричастен към извършеното деяние е задържан 37-годишен мъж от  Бяла. Образувано е досъдебно производство. Работата по изясняване на случая продължава. \r\nМалко преди 21.30 часа е подаден сигнал и за горящ апартамент на улица „Краков“ във Велико Търново. Унищожени са мебели и бяла техника. Жилището и съседните апартаменти са спасени.  \r\nПри инцидентите няма пострадали. \r\nЛуиза ТРАНЧЕВА", "date": "2019.02.12", "title": "Велико Търново: 37-годишен мъж е задържан за палеж на товарен автомобил в Полски Тръмбеш"}
{"url": "http://www.focus-news.net/news/2019/02/12/2622606/d-r-desislava-katelieva-kampaniite-sreshtu-agresiyata-nad-meditsite-sa-neobhodimi-za-da-pokazhat-che-nasheto-saslovie-tryabva-da-se-bori-da-ne-bade-obizhdano-i-bito.html", "text": "Кампаниите срещу агресията над медиците са необходими, за да покажат, че нашето съсловие трябва да се бори да не бъде обиждано и бито. Това каза д-р Десислава Кателиева, председател на Националната асоциация на работещите в спешната помощ по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“ . „Приветствам ви за поредната кампания. Приветстваме БЛС, че смята отново да възобнови кампанията. Тези кампании са изключително необходими, за да покажат, че нашето съсловие трябва да се бори да не бъде обиждано, бито, нагнетявано“, обясни Кателиева. Тя обърна внимание и на декларацията, която предстои да бъде приета по време на дискусията: „Бих искала само да ви кажа някои предложения, които нашето сдружение многократно е споменавало в декларации. Ако е възможно тази декларация да бъде адресирана и към медиите“, заяви д-р Кателиева. Тя заяви, че медиите трябва да спрат да правят сензации от случаи, в които правораздавателната система и органите не са се произнесли. Според нея трябва да се популяризират добрите примери. Относно паник-бутоните, тя заяви, че никой няма как да си повика помощ. „Изключително важно е да има паник-бутон, но той да е в самия екип. И в момента има в линейките паник-бутони, но не работят. Редно е да се намира в радиостанцията, която стои в екипа“, допълни д-р Кателиева. Според нея е важно да има видеонаблюдение. Тя даде пример с жена, която ѝ е оскубала половината коса и видеокамерата не е заснела случилото се. \"Аз вече не съм онзи лекар, който бях, след като ме проскуба тази жена“, заяви още д-р Кателиева и уточни, че не оставя пациент зад гърба си.  \r\nДеница КИТАНОВА", "date": "2019.02.12", "title": "Д-р Десислава Кателиева: Кампаниите срещу агресията над медиците са необходими, за да покажат, че нашето съсловие трябва да се бори да не бъде обиждано и бито"}
{"url": "http://www.focus-news.net/news/2019/02/12/2622605/yens-stoltenberg-nato-zapochva-podgotovka-za-otbranitelni-merki-v-usloviyata-na-prekratyavane-na-drsmo.html", "text": "НАТО започва подготовка за отбранителни мерки в условията на прекратяване на Договора за ракети със среден и малък обсег (ДРСМО), но няма намерение за разполагане на нови ракети в Европа. Това подчерта генералният секретар на Алианса Йенс Столтемберг в навечерието на срещата на министрите на отбраната на страните-членки на Организацията на Северноатлантическия договор, която започва в сряда в Брюксел, предава  TACC . \r\n„В същото време се подготвяме за свят без ДРСМО. Ще обсъдим какви стъпки трябва да предприеме НАТО, за да се адаптира към ракетите на Русия. Но каквито и да са тези стъпки, те ще бъдат балансирани, координирани и отбранителни. Не възнамеряваме да разполагаме  нови ракети в Европа\", увери норвежкият политик.  \r\nСтолтенберг подчерта, че министрите на отбраната на НАТО ще обсъдят „разполагането на няколко руски ракетни батальона 9M729\". „Всички знаем, че договор, който се спазва само от една страна, не може да гарантира сигурността, така че САЩ, с пълната подкрепа на съюзниците си от НАТО, обявиха оттеглянето си. Това решение ще влезе в сила след шест месеца. Русия има последна възможност да действа отговорно – и ние я призоваваме да се възползва от тази възможност”, допълни генералният секретар на Алианса. \r\nЗа пореден път Столтенберг увери, че „НАТО не иска нова надпревара във въоръженията. Тя не е в ничий интерес“.  \r\nНорвежецът обяви, че темата за ДРСМО ще бъде обсъдена и в рамките на Мюнхенската конференция по сигурността и в рамките на директни контакти между Русия и НАТО. „Вече повдигнахме и ще продължим да повдигаме този въпрос както в рамките на Съвета Русия-НАТО, така и в преките преговори с Москва. Въпросът ще бъде обсъден и на Мюнхенската конференция, защото всички членове на Алианса разбират, че нашата сигурност е поставена под заплаха“. Увеличаване на разходите за отбрана \r\nСтолтенберг заяви, че увеличаването на разходите за отбрана на европейските страни-членки на НАТО и Канада, ще възлиза на 100 милиарда долара през следващата година. В същото време той отбеляза, че не всички страни от Алианса ще изпълнят ангажиментите си за увеличаване на военните разходи до 2% от БВП до 2024 г. Засилване на ролята на НАТО след Брекзит \r\nВ допълнение, генералният секретар на НАТО заяви, че оттеглянето на Великобритания от Европейския съюз няма да промени отношенията на Лондон с отбранителния съюз на Запада, а само ще увеличи ролята на Алианса в Европа. „Брекзит ще промени отношенията между Великобритания и ЕС, но не и между Великобритания и НАТО. Напротив, ние можем да представляваме добра политическа платформа\", отбеляза Столтенберг. Според генералния секретар след Брекзти, 80% от военните разходи на НАТО ще идват от държави, които не са част от Европейския съюз. Курсът на Украйна към НАТО \r\nСтолтенберг заяви също, че за НАТО Украйна е важен партньор. Той увери, че Алиансът ще помогне на Киев в процеса на присъединяване, който включва и борба с корупцията. „Украйна е много важен партньор. Ще продължим да й помагаме в процеса на присъединяване, включително в борбата с корупцията\", подчерта генералният секретар на организацията. . Тереза Герова", "date": "2019.02.12", "title": "Йенс Столтенберг: НАТО започва подготовка за отбранителни мерки в условията на прекратяване на ДРСМО"}
{"url": "http://www.focus-news.net/news/2019/02/12/2622612/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13:00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.02.12", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/12/2622598/plamen-taushanov-bazp-tryabva-da-iziskvame-srok-v-koyto-meditsite-shte-imat-panik-butoni.html", "text": "Трябва да изискваме срок, в който медиците ще имат паник-бутони. Това каза Пламен Таушанов, председател на Българската асоциация на закрила на  пациентите (БАЗП) по време на първата дискусия  за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“.   Таушанов се спря на призива, който се очаква да бъде приет на дискусията. „Очевидно с декларации и форуми няма да може да настъпи решение. Аз понеже се занимавам практически с тези въпроси, мисля, че по тази декларация от днешния форум, трябва да се съсредоточим към някакви конкретики в сроковете“, заяви още Таушанов и предложи да се сложи срок за снабдяването с паник-бутони и за анализа на конфликтните точки в работния процес. „Кой ще го анализира?“, попита още Таушанов. „В почти всички области  и райони имаме конкретни конфликти ситуации, които са решавани. Случаи, когато не е оказана помощ и хората си търсят правата. Сестрите могат да бъдат помощници първо на самите себе си, второ да си знаят както своите права. Просто да се разграничат правата, лекар, пациент, сестра“, допълни още Таушанов. Иначе пациентът влиза и вика: „Вие сте длъжни всичко“. Той не знае какво трябва да постигне като краен резултат със своето лечение“, допълни още Таушанов. \r\nДеница КИТАНОВА", "date": "2019.02.12", "title": "Пламен Таушанов, БАЗП: Трябва да изискваме срок, в който  медиците ще имат паник-бутони"}
{"url": "http://www.focus-news.net/news/2019/02/12/2622611/varna-v-regionalniya-istoricheski-muzey-byaha-predstaveni-nay-vazhnite-otkritiya-ot-arheolozite-v-oblastta-prez-arheologicheskiya-sezon-na-2018-g.html", "text": "На пресконференция по повод Деня на археологията в България в Регионалния исторически музей - Варна бяха представени най-важните и значими открития, направени от варненските археолози през сезон 2018, предаде репортер на  Радио „Фокус“ – Варна . „За специалистите от Археологическия музей - Варна 2018 година е изключително успешна\", каза д-р Мария Манолова, завеждащ отдел „Археология“ в Регионалния исторически музей - Варна. Тя допълни, че в рамките на сезон 2018 са проведени спасителни разкопки на обекти, които допълват с нова информация представите за развитието на града от Античността до Късното средновековие. „През изминалия сезон продължиха и разкопките на халколитното селище в местност Корията до град Суворово“, каза още д-р Мария Манолова. По думите ѝ проучвания от екипи от археолози са проведени и на римския град Марцианопол, късноантичната крепост на нос Свети Атанас в град Бяла, ранновизантийския манастир в местност Джанавара, средновековния манастир в местност Караач теке, средновековните крепости \"Кастрици\" в резиденция Евксиноград и \"Петрич кале\" в община Аврен. „В резултат на проведените разкопки и проучвания, във фондовете на Варненския археологически музей са постъпили над 1000 нови находки“, допълни археологът.  \r\nШест обекта са проучени извън територията на Варна, а благодарение на ползотворната теренна работа и кабинетната обработка на придобитата информация, археолозите Регионалния исторически музей - Варна отчитат годината като изключително успешна. \r\nСияна БУХЛАРСКА", "date": "2019.02.12", "title": "Варна: В Регионалния исторически музей бяха представени най-важните открития от археолозите в областта през археологическия сезон на 2018 г."}
{"url": "http://www.focus-news.net/news/2019/02/12/2622603/kmetat-na-strasburg-do-balgarskiya-vitseprezident-iliyana-yotova-vashite-poslaniya-na-priyatelstvo-ni-donesoha-nay-golyama-uteha.html", "text": "В специално писмо до Илияна Йотова Ролан Ри благодари за изказаната подкрепа и съпричастност към болката от атентата през декември 2018 г. Това съобщиха от  прессекретариата на държавния глава . \r\nВ писмо, изпратено до вицепрезидента Илияна Йотова, кметът на Страсбург Ролан Ри специално благодари за изказаната подкрепа и съпричастност към болката от смъртоносния атентат, ударил европейската столица на 11 декември 2018 г. Тогава вицепрезидентът изпрати съболезнователен адрес до кмета и жителите на Страсбург. „Нито един атентат не може да бъде по-силен от нашето желание да живеем в един свободен и демократичен съюз. Убедена съм, че ценностите на Френската република – свобода, равенство и братство, няма да позволят разделението на френското общество пред лицето на тероризма и омразата“, написа Илияна Йотова.  \r\n„Солидарността с жертвите и техните близки, спонтанните прояви на почит, диалогът, който бе започнат, ни позволиха да преминем през това трагично изпитание заедно. Но повече от всичко друго именно Вашите безброй послания на приятелство, тези на цялата нация, подобно на дошлите от цял свят, ни донесоха най-голяма утеха и бяха особено ценни за нас“, пише Ролан Ри до Илияна Йотова. Той посочва още: „Всяка подкрепа стопляше сърцата ни, вдъхваше ни смелост и ни помагаше да вдигнем отново глави. Благодарение на това успяхме да възобновим нормалния ход на живота си, с натежали сърца, но повече от всякога решени да кажем „не“ на фанатизма и терора.“  \r\nПетима души загинаха и 12 бяха ранени при атентат на коледния базар в Страсбург на 11 декември 2018 г.", "date": "2019.02.12", "title": "Кметът на Страсбург до българския вицепрезидент Илияна Йотова: Вашите послания на приятелство ни донесоха най-голяма утеха"}
{"url": "http://www.focus-news.net/news/2019/02/12/2622610/d-r-ivian-benishev-ministerstvo-na-zdraveopazvaneto-za-problema-s-napadenieto-nad-meditsi-tryabva-da-se-govori-te-sa-hora-s-dostoyna-profesiya.html", "text": "За проблема с нападението над медици трябва да се говори, те са хора с достойна професия. Това каза д-р Ивиан Бенишев, директор на дирекция „Медицински дейности“ към Министерство на здравеопазването, по време на първата дискусия за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“.   „Тази инициатива е важна и от съществено значение и във връзка с последните случаи. Тя е продължение на много инициативи на съсловните организации и от 2015 г. насам“, каза той. По думите му в рамките на дискусията са се чули различни точки. „За мен важното е едно. Във всичките тях прозираше този апел. За този проблем трябва да се говори денонощно. Трябва да се говори постоянно. Трябва да се говори за това, че медицинските специалисти са хора с достойна професия, трябва да се обяснява какво те правят за обществото, за да може макар и малко по-малко това нещо да достигне до хората. Тези хора трябва да контактуват с обществото най-общо казано, разбирайки ситуацията на състоянието на гняв или тревожност на пациентите. Да комуникират с тях по възможно най-добрия начин, ако има такъв. Хората трябва да бъдат информирани за това какво ги очаква“, заяви още Бенишев. Според него и пациентите трябва да говорят с лекарите. „Тогава комуникацията е най-ефективна“, допълни още д-р Бенишев. По думите му лекарите като професионалисти трябва да знаят своите права, като правото да реагират и начините да реагират в случаите на агресия. Той подчерта, че на предния фронт не са директорите на болниците, а медицинските кадри.   \r\nДеница КИТАНОВА", "date": "2019.02.12", "title": "Д-р Ивиан Бенишев, Министерство на здравеопазването: За проблема с нападението над медици трябва да се говори, те са хора с достойна професия"}
{"url": "http://www.focus-news.net/news/2019/02/12/2622609/kmetat-na-sofiya-yordanka-fandakova-nadyavam-se-che-mestnite-izbori-nyama-da-nakarat-obshtinskite-kmetove-da-promenyat-nachina-si-na-rabota.html", "text": "Надявам се, че местните избори няма да накарат общинските кметове да променят начина си на работа. Това каза кметът на София Йорданка Фандъкова по време на заседание на Общото събрание на НСОРБ, предаде репортер на  Агенция „Фокус“ . \r\n„За мен е удоволствие за пореден път да приветствам кметовете на българските общини в София. Всички ние сме представители на гражданите на различните общини – мащабите са различни, но предизвикателствата са сходни и решенията са доста общи. Затова благодаря на колегите, които работят в УС на НСОРБ за това, че са решили да ни представляват, поздравявам ги за активната работа през годината“, заяви Фандъкова. \r\n„За мен като кмет на столицата приоритетните сфери, в които работим, са екологията, чистотата на въздуха, инфраструктурата, образованието и обществения транспорт. Предложихме три законодателни промени, едната от които вече беше приета от Народното събрание – за качеството на въглищата. Остават още две предложения – едното е свързано с проблема с емисиите от автомобилите. Това е предложението за въвеждането на стикери, които да ни позволят да затваряме определени участъци, когато има превишение на фините прахови частици. И третото е предложението за криминализиране на горенето на битови отпадъци“, каза още тя.  \r\nФандъкова изрази надежда, че провеждането на местни избори няма да накара кметовете да променят начина си на работа, който е свързан с отговорността пред гражданите. „Защото изборите идват, отиват си, но предизвикателствата пред хората са едни и същи. Те изискват от нас да вършим работа“, каза още тя. \r\nЦветилена СИМЕОНОВА", "date": "2019.02.12", "title": "Кметът на София Йорданка Фандъкова: Надявам се, че местните избори няма да накарат общинските кметове да променят начина си на работа"}
{"url": "http://www.focus-news.net/news/2019/02/12/2622593/kathimerini-specheli-li-gartsiya-spora-za-imetoi-i-tryabvashe-lii.html", "text": "Според конвенционалната мъдрост спорът с Македония е въпрос от национално значение за Гърция. Но какъв по-точно е той и как се представи Атина? Отговор на тези въпроси търси доцентът по икономика в Лондонския университет Сотирис Йорганас в авторска статия за електронното издание на водещия атински ежедневник  Kathimerini . \r\nПроблемът с Македония като освободителна борба беше затворен през 1914 г. и завърши през 1945 г. с пълна и цялостна гръцка победа. Солун, макар и с малцинство от гърци, стана необратимо гръцки заедно с прилежащите му територии. Днес нито един нормален грък не би счел за справедливо да разшири територията на страната на север, нито пък може да има реалистичен спор за границата от другата страна. \r\nВсяко споменаване на „скопския иредентизъм“ в гръцкия обществен дебат е обида за борбите на нашите предци, когато дори само един Крит щеше да е достатъчен, за да защити границата срещу малката балканска държава. Наистина борбите не са били толкова въоръжени, колкото икономически. Гръцката икономика, построена с кръв, пот, сълзи и доза късмет, гарантира границите на страната срещу десетки милиони потенциално враждебни съседи. \r\nТеглото на учителя, чукът на работника, хотелът на малкия бизнесмен и лаптопът на учения са пазели границите, а не пушката на войника (и ако дойде опасност, то това ще се случи от по-нестабилния Изток).  \r\nВъпросът за Македония днес остава само спор за име - въпрос на международен маркетинг. Това не е научен въпрос, който може да бъде решен на голяма международна конференция. Също така не е просто двустранен въпрос, включващ единствено Гърция и Бившата югославска република Македония; по-скоро това е въпрос на влияние върху международното обществено мнение. Това е пълен провал на Гърция. Безсмисленият национализъм вкара първия си гол през 1993 г., а головете срещу Гърция оттогава не са спрели. \r\nЗа да осъзнаете, че това е само маркетингов въпрос, помислете, че гърците не се интересуват от това как наричат страната в личните разговори (повечето я наричат Скопие), или в рамките на БЮРМ. Няма да има значение за гърците, ако цяла вечност наричат северния си съсед просто Скопие, или ако те се прекръстят на Републиката на самотния бор. Това, което наистина е важно за тях, е как останалият свят го нарича. \r\nГърците се интересуват от установяването на твърда връзка в средния американски и европейски ум между частта на Гърция, наречена Македония днес, и славата на Древна Македония. \r\nЗа съжаление, подобен маркетинг не може да се осъществи чрез демонстрации или химни, нито с подписи на лидери на лист хартия. Гърция се опита: БЮРМ е международно изолирана от години. Въпреки това, дипломатите се противопоставиха на нещо, което е широко възприето от  международната общественост. Невежеството, любовта към опростяването и евентуалното съчувствие към аутсайдера, доведоха до прост факт: цялата планета нарича гражданите на БЮРМ македонци.  \r\nИграта вече беше загубена през 1993 г. Когато германските приятели получават писма от Гърция с епично провалилия се лозунг „Македония е Гърция\", те ще попитат: „Но защо искате тази бедна страна?\" Оттогава „Македония“ доминира в международната преса, всекидневния разговои. Има 235 добри статии по темата на горе-долу толкова езици. Само на гръцки  страната се нарича БЮРМ. На всеки друг език, от татарски до хавайски, държавата се нарича „Република Македония\" или „Македония\". \r\nПрез последните години онези малцина в останалата част на Европа, които се интересуват от въпроса, се чудят какво иска Гърция, защо не оставя тази слаба страна да застане на крака и да влезе в европейското семейство, вместо да попадне в ръцете на Путин. Високопоставен икономист на Световната банка ме попита: „Защо гръцкият премиер настоява Македония да се преименува на Северна Македония?“ Ясно е, че статуквото е „Македония“. \r\nСега, ако Гърция се грижи за „Македония“ като марка, „Северна Македония“ не е най-чистото или най-благоприятното решение. Но е време ние, гърците, да претегляме предимствата и недостатъците на този дългогодишен спор и да започнем да се грижим за собствения ни заден двор. \r\nГолемите „македонски” продукти (доколкото такава марка съществува днес) ще бъдат само тези, които са… с добро качество. Точно както не можете да създадете могъщ производител на автомобили, като поставите знак BMW на върха на занемарен завод, всички проблеми, които Гърция има, няма да бъдат решени с договор. \r\nВ края на деня най-безопасният начин да получите това, което искате, е да знаете какво искате. Какво искат гърците? Цялата планета да приеме, че всички ние сме потомци на Александър Велики? Имам лоша новина: дори и да е възможно, това не е начинът да се стигне до целта. \r\nНо може да имам алтернатива. Когато споменем Ню Йорк, никой не мисли за бедния стар дъждовен Йоркшир. Никой няма да чуе „Македония“ и да мисли за друго място, ако развием собствената си Македония и по-широка Гърция до едно наистина проспериращо място. И може би тогава, когато изграждаме собствения си Ню Йорк, можем да осъзнаем, че оспорването на имена, претендиращи за славата на древните, са просто малко камъче в космополитния град. Тереза Герова", "date": "2019.02.12", "title": "Kathimerini: Спечели ли Гърция спора за името? И трябваше ли?"}
{"url": "http://www.focus-news.net/news/2019/02/12/2622617/roselina-dimitrova-op-turizam-burgas-ot-14-do-16-fevruari-shte-predstavim-burgas-kato-turisticheska-destinatsiya-na-izlozhenieto-vakantsiya-i-spa-ekspo-v-sofiya.html", "text": "От 14 до 16 февруари ще представим Бургас като туристическа дестинация на изложението „Ваканция и СПА Експо“ в град София. Това каза за  Радио „Фокус“ – Бургас  Роселина Димитрова, директор на ОП „Туризъм” към Община Бургас. По думите ѝ това е най-голямото туристическо изложение за бранша в България. „Досега през зимните месеци винаги сме работили по отношение на популяризирането на дестинацията. Активно участваме в различни международни изложения както в страната, така и в чужбина. В края на 2018 година представихме дестинацията в Лондон. Предстоят ни туристически борси в Москва и Берлин, където също ще вземем участие“, каза още Димитрова. Тя добави, че през месец април предстои туристическо изложение във Велико Търново, което ще бъде насочено към културния туризъм и в което предприятието също ще участва. „Освен това, между 4 и 5 април в Експо център „Флора“ в Бургас ще се проведе изложението „Вашата ваканция“, а в края на същия месец ще се проведе туристическо изложение с бизнес насоченост „За Туризма от А до Я“, каза още Димитрова. \r\nМария ПОПЧЕВА", "date": "2019.02.12", "title": "Роселина Димитрова, ОП „Туризъм” - Бургас: От 14 до 16 февруари ще представим Бургас като туристическа дестинация на изложението „Ваканция и СПА Експо“ в София"}
{"url": "http://www.focus-news.net/news/2019/02/12/2622619/sport-fiorentina-ostana-bez-zashtitnik-za-mesets.html", "text": "Защитникът на Фиорентина Херман Пецейя ще бъде извън терена за около месец заради контузия в коляното. Аржентинецът получи травмата по време на мача с Наполи в събота, завършил 0:0.  \r\nКонтузията ще извади Пецейя от състава на Фиорентина за двубоите срещу СПАЛ и Интер. Играчът остава под въпрос и за срещите с Аталанта за първенството и за полуфиналите за Купата на Италия.  \r\nПрез настоящия сезон Пецейя изигра за Фиорентина 24 мача, в които отбеляза един гол и направи две асистенции.", "date": "2019.02.12", "title": "Спорт: Фиорентина остана без защитник за месец"}
{"url": "http://www.focus-news.net/news/2019/02/12/2622615/telma-makedoniya-sloveniya-ratifitsira-protokola-za-chlenstvoto-na-makedoniya-nato.html", "text": "На извънредно заседание парламентът на Словения ратифицира Протокола за членството на Македония в НАТО, превръщайки страната във втората след Гърция, която даде „зелена светлина“ на влизането на югозападната ни съседка в Алианса, съобщава скопската телевизия  „Телма“ . \r\nНа заседанието присъстваше председателят на Събранието в Скопие Талат Джафери, който благодари на депутатите в словенския парламент за стъпката, която – съгласно думите му - потвърждава приятелските и принципните отношения между двете страни.  \r\nОчаква се утре още една балканска страна да ратифицира протокола – Албания.  Тереза Герова", "date": "2019.02.12", "title": "„Телма“ (Македония): Словения ратифицира Протокола за членството на Македония НАТО"}
{"url": "http://www.focus-news.net/news/2019/02/12/2622620/deyan-ivanov-kmet-na-beloslav-predvidili-sme-blizo-3-mln-lv-za-preasfaltirane-i-izgrazhdane-na-novi-ulitsi-v-obshtinata.html", "text": "Малко под 3 млн. лв. са заложени в Инвестиционната програма на Община Белослав за тази година за преасфалтиране на улици и за изграждане на нови в новосъздадените квартали. Това каза в интервю за  Радио „Фокус“ – Варна  кметът на Белослав Деян Иванов. По думите му през 2019 година се предвижда изграждане на улици в новия квартал „Младост“, който се намира в южната част на града. Нови улици ще се изградят и в квартал „Акации“. Ще се извърши преасфалтиране на главни пътни артерии на територията на общината, които са в окаяно състояние. По думите му в селата Страшимирово и Езерово също са планирани реконструкции по улици, които нямат трайна настилка, за да придобият по-съвременен вид. Според Деян Иванов, след зимния период, в града и съседните населени места има нови отворени дупки по уличната мрежа. Затова и в бюджета за тази година са предвидени пари за текущи ремонти. „В нашата община почти на 90% има изградена трайна настилка. Надявам се да достигнем почти 99% с тази програма“, каза още кметът на Белослав. \r\nДиана СТОЕВА", "date": "2019.02.12", "title": "Деян Иванов, кмет на Белослав: Предвидили сме близо 3 млн. лв. за преасфалтиране и изграждане на нови улици в общината"}
{"url": "http://www.focus-news.net/news/2019/02/12/2622623/dimitar-dimitrov-kmet-na-obshtina-vetrino-prez-zimata-zadalzhitelno-lugirame-patishtata-mezhdu-selata-gabarnitsa-i-neofit-rilski-yagnilo-i-dobroplodno.html", "text": "Независимо дали има навявания от сняг през зимата задължително се лугират пътните участъци между селата Габърница и Неофит Рилски, Ягнило и Доброплодно. Това съобщи за  Радио „Фокус“ – Варна  кметът на Община Ветрино Димитър Димитров. По думите му настилките се обработват винаги при понижаване на температурите под 0 градуса поради опасност от заледявания. „Участъкът Габърница – Неофит Рилски свързва пътя от Провадия към автомагистрала „Хемус“. Пътят е доста натоварен и с кмета на Община Провадия се стремим да го поддържаме в изряден вид, за да не се получават катастрофи“, обясни кметът Димитър Димитров. Според него по другото проблемно трасе – Ягнило – Доброплодно, което е участък от общинската пътна мрежа, се движат общинските автобуси, които извозват граждани, ученици и служители в Общината. „Затова редовно лугираме тези пътища. Предполагам в края на зимата на двете места ще бъдат най-компрометираните участъци, но цялата пътна мрежа ще бъде огледана щателно. Където има нужда, ще се стараем да запълним дупките, които са се отворили след зимата“, обясни още Димитър Димитров. Той посочи, че след приключване на зимния период от Общината ще направят оглед. \r\nДиана СТОЕВА", "date": "2019.02.12", "title": "Димитър Димитров, кмет на Община Ветрино: През зимата задължително лугираме пътищата между селата Габърница и Неофит Рилски, Ягнило и Доброплодно"}
{"url": "http://www.focus-news.net/news/2019/02/12/2622621/elena-aleksandrova-rim-blagoevgrad-parvoto-osvobozhdenie-na-gorna-dzhumaya-e-znakovo-sabitie-v-istoriyata-zashtoto-makar-za-nyakolko-mesetsa-naselenieto-se-dokosva-do-svobodata.html", "text": "Знаково събитие в историята на Горна Джумая е първото Освобождение на града от турско робство, което става факт на 12 февруари 1878 година. Това каза за  Радио „Фокус“ – Пирин  историкът и уредник в Регионален исторически музей – Благоевград Елена Александрова. Според нея това е така, защото макар и само за няколко месеца, населението се докосва до свободата, а това дава импулс в следващите няколко десетилетия - хората да не останат безчувствени в извоюването на политическа автономия за християнското население в Македония. „В хода на Руско-турската война единственият град, освободен в Пиринския край, е Горна Джумая, тъй като руските войскови части навлизат на юг до Симитли и Железница. Има данни, че Симитли и околните села също са били освободени, но това са данни предимно по спомнена устна традиция. Макар и само за няколко месеца наистина жителите на Джумая почувстват полъха на свободата, защото се създават граждански органи на управление. Турските военни части са отблъснати на юг и започва едно мирно изграждане административно на града. Това дава стимул за една непрестанна борба и за последващите години за населението в Горна Джумая“, добави Александрова. Още през 1902 година избухва Горноджумайското въстание. В Илинденско-Преображенското въстание от 1903 година също се включват много голяма част от хората в региона, организирани от четите на ВМРО и Върховния комитет. „Но ако се върнем малко назад, трябва да кажем, че първият въоръжен отпор на решенията на Берлинския договор идва още през есента същата година. Това е Кресненско-Разложкото въстание, именно център, на което се оказва Горноджумайският регион. Идеологически ръководител и подбудител на въстанието е митрополит Натанаил Охридски, а то е организирано с финансовата и материалната подкрепа на комитетите „Единство“ в Княжество България, начело на които застават Стефан Стамболов в Търново и Захари Стоянов в Пловдив“, уточни Александрова. Според нея населението в града макар и само за няколко месеца почувствало едно самостоятелно развитие и еманципираност за такова, вече трудно би могло да остане примиримо към това, което се случва с него в Берлин през 1878 година. \r\nЛивия НИНОВА", "date": "2019.02.12", "title": "Елена Александрова, РИМ – Благоевград: Първото Освобождение на Горна Джумая е знаково събитие в историята, защото макар за няколко месеца населението се докосва до свободата"}
{"url": "http://www.focus-news.net/news/2019/02/12/2622614/daniela-bozhinova-initsiativen-komitet-za-razvitie-na-mestnata-demokratsiya-startirame-podpiskata-za-vavezhdane-na-rayoni-i-pryako-izbiraemi-rayonni-kmetove.html", "text": "Днес стартираме подписката за въвеждане на райони и пряко избираеми районни кметове. Това каза пред журналисти председателят на Инициативен комитет „За развитие на местната демокрация“ Даниела Божинова, предаде репортер на  Радио „Фокус“ – Бургас . „Започваме подписката, която обсъдихме на пресконференцията по обявяването на нашата инициатива за превръщане на центровете за административно обслужване в райони с избираеми пряко от гражданите районни кметове. Това е местна гражданска инициатива, за която набираме подписка и я стартираме днес в центъра на Бургас“, добави Божинова. По думите ѝ утре подписката ще стартира в жк „Възраждане“, а на 14 февруари - пред Младежки дом. Тя посочи още, че има график с дни и места с цел да се обиколят всички райони. „След 2 месеца смятаме да внесем предложението с подписката в Общинския съвет. Смятаме, че това е до голяма степен един вид мажоритарен избор даващ възможност на хора, които разбират проблемите на дадения район, включително и независими, да се кандидатират. Осигурява по-голяма връзка и отчетност между тях и гражданите, повече отзивчивост към проблемите на района. Аз лично се надявам, че това ще доведе до по-хармонично и балансирано разпределение на европейско и друго финансиране и бюджетното изразходване, когато има преки защитници на интересите на дадени райони, а не служители на кмета, които трябва да са лоялни на този, който ги е назначил“, допълни Даниела Божинова. \r\nМария КУРТЕВА", "date": "2019.02.12", "title": "Даниела Божинова, Инициативен комитет „За развитие на местната демокрация“: Стартираме подписката за въвеждане на райони и пряко избираеми районни кметове"}
{"url": "http://www.focus-news.net/news/2019/02/12/2622624/inzh-daniel-panov-nsorb-poiskahme-100-mln-lv-za-podobryavane-na-obshtinskata-mrezha-za-2019-g-no-ni-byaha-otpusnati-15-mln-lv.html", "text": "Поискахме 100 млн. лв. за подобряване на общинската мрежа за 2019 г., но ни бяха отпуснати 15 млн. лв. Това каза председателят на УС на Националното сдружение на общините в Република България (НСОРБ) и кмет на Община Велико Търново инж. Даниел Панов по време на заседание на Общото събрание на НСОРБ, предаде репортер на  Агенция „Фокус“ . „Отново и през новата година ще ни бъде трудно да подобрим общинската мрежа, за която ще са ни необходими най-малко 100 млн. лв. които и поискахме. Всяка година водим преговори, но сега ни бяха отпуснати 15 млн. лв. Ще продължим да се борим с този проблем, защото междуселищната връзка трябва да бъде ремонтирана“, заяви инж. Панов.  \r\nТой посочи, че сред основните приоритети на НСОРБ през 2019 г. ще бъде подобряване на нормативната уредба за отделните политики. „Ще продължаваме да работим и за нов закон за гробищните паркове. В преговорите, които водим с Министерството на здравеопазването, за болниците в отдалечени райони, успяхме да увеличим финансирането и така средствата станаха 18 млн. лв. за 2019 г. Основни са предизвикателствата и в социалната сфера, като все още има неясни моменти в прилагането на новите закони за социалните услуги и личната помощ. Друга голяма тема в нашата работа продължава да е промяната в модела на административното обслужване – ще трябва да реорганизираме работните процеси и да се справим с намаляването на приходите от предоставянето на административните услуги“, посочи инж. Панов. \r\nПредседателят на УС на НСОРБ коментира, че трябва да има промяна в отношенията на Сдружението с изпълнителната власт. „Трябва да сме по-настойчиви и да се опитваме да задаваме дневния ред и да сме инициатори на промени. Защото нашият общински глас се чува все по-често, но трябва и по-често да излизаме пред обществото. Затова през следващите два месеца ще организираме няколко форума, в които ще представим визията си за развитието на общините през следващите 10 години“, каза още той.  \r\nИнж. Панов заяви, че е право на Министерски съвет да разпределя излишъка в бюджета. „Но ние като УС на НСОРБ ще продължим активния диалог с правителството и Министерството на финансите за прозрачно разпределяне на субсидиите за общините“, посочи той. \r\nЦветилена СИМЕОНОВА", "date": "2019.02.12", "title": "Инж. Даниел Панов, НСОРБ: Поискахме 100 млн. лв. за подобряване на общинската мрежа за 2019 г., но ни бяха отпуснати 15 млн. лв."}
{"url": "http://www.focus-news.net/news/2019/02/12/2622616/d-r-ivian-benishev-ministerstvo-na-zdraveopazvaneto-shte-prodalzhim-usiliyata-si-sreshtu-agresiyata-nad-meditsi-vklyuchitelno-s-videonablyudenie-v-speshnite-otdeleniya.html", "text": "Министерството ще продължи с всичките си усилия срещу агресията над медици, включително с оборудването на спешните отделения с видеонаблюдение. Това каза д-р Ивиан Бенишев, директор на дирекция „Медицински дейности“ към Министерство на здравеопазването по време на първата дискусия  за превенция на агресията срещу медици в рамките на Националната кампания на БАПЗГ под надслов „Призвани сме да лекуваме, а не да воюваме“, предаде репортер на  Агенция „Фокус“.    „За някои спешни отделения това ще е преоборудване с видеонаблюдение. 96% от спешните отделения в България са снабдени със системи за видеонаблюдение. Разбира се, при отчитане на всички директиви\", заяви още Бенишев. По думите му новозакупените автомобили от Спешната помощ също ще бъдат с видеонаблюдение. Според него конфликтните точки са най-различни. „Нека не се концентрираме само около хората от Спешната помощ. Вербална агресия има в болниците, в детските градини и в училищата към медицинските специалисти“, допълни д-р Бенишев.  \r\nДеница КИТАНОВА", "date": "2019.02.12", "title": "Д-р Ивиан Бенишев, Министерство на здравеопазването: Ще продължим усилията си срещу агресията над медици, включително с видеонаблюдение в спешните отделения"}
{"url": "http://www.focus-news.net/news/2019/02/12/2622622/rumen-petkov-abv-izrazyavame-seriozno-bezpokoystvo-za-razminavaneto-v-obemite-koito-sa-predvideni-za-izgrazhdaneto-na-vtora-traba-ot-turski-potok-prez-balgariya.html", "text": "Изразяваме сериозно безпокойство за разминаването в обемите, които са предвидени за изграждането на втора тръба от „Турски поток“ през България. Това каза председателят на ПП АБВ Румен Петков по време на пресконференция на партията във връзка с втората тръба от „Турски поток“, която ще преминава през България и начинът на провеждане на процедурата Open Season, предаде репортер на  Агенция „Фокус“ . „Изразяваме сериозно безпокойство от разминаването на обемите, които са предвидени по тръбопровода. Входът от Турция е с максимален обем 15, 75 млрд. куб. м. Обемът, който е резервиран на изход от нас е 17,585 млрд. куб. м. Тези 2 млрд. куб. м. разминаване трябва да бъдат обяснени“, заяви той. „Булгартрансграз“ трябва да отговори, защо при положение, че потокът на вход от Турция е 15,75 млрд. куб. м., ние предвидихме и построихме технически капацитет от 20 млрд. куб. м.“, допълни Петков. Той отбеляза, че няколко пъти партията е питала защо цената на газопроводите е толкова завишена. „Ние получаваме най-евтин газ на доставна цена, но цената до крайния потребител далеч не е най-добрата\", добави той.    \r\nСпоред него министър-председателят Бойко Борисов и Министърът на енергетиката Теменужка Петкова трябва незабавно да проведат срещи на най-високо ниво за изясняване на тези разминавания.  \r\nДаяна ДЮГЛЕРОВА", "date": "2019.02.12", "title": "Румен Петков, АБВ: Изразяваме сериозно безпокойство за разминаването в обемите, които са предвидени за изграждането на  втора тръба от „Турски поток“ през България"}
{"url": "http://www.focus-news.net/news/2019/02/12/2622613/rumen-petkov-abv-promeni-v-izborniya-kodeks-neposredstveno-predi-izborite-sa-grubo-narushenie-na-pravilata-na-venetsianskata-komisiya.html", "text": "Промени в Изборния кодекс, непосредствено преди изборите, са грубо нарушения на правилата на Венецианската комисия. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . „Трябва да се направи ефективна регистрация и ефективен механизъм за преброяването. В момента, в  който държавата заложи втория протокол, ние казахме, че това е гаранция за измяна и манипулация на изборния резултат“, обясни Петков. Според него, за да има ефективност при изборния процес, трябва да се направи един преброителен пункт на територията на общината. „Предупреждаваме, че промени сега в Изборния кодекс са в грубо нарушение на правилата на Венецианската комисия. Настояваме да спрем ние самите да се позорим пред чужденците“, заяви Петков. По думите му промяна на изборните правила в навечерието на самите избори е некоректно и непочтено. \r\nРумен Петков коментира и заложените предложения в концепцията на вицепремиера и министър на отбраната Красимир Каракачанов за интеграция на циганите, като отчете, че те няма да доведат до желаните резултати.  \r\nДаяна ДЮЛГЕРОВА", "date": "2019.02.12", "title": "Румен Петков, АБВ: Промени в Изборния кодекс, непосредствено преди изборите, са грубо нарушение на правилата на Венецианската комисия"}
{"url": "http://www.focus-news.net/news/2019/02/12/2622626/sotir-ivanov-im-petrich-ivan-todorov-angov-razviva-seriozna-revolyutsionna-deynost-sled-vlizaneto-si-vav-vmoro-prez-1901-g.html", "text": "Иван Тодоров Ангов развива сериозна революционна дейност след влизането си във Вътрешната македоно-одринска революционна организация (ВМОРО) през 1901 г. Това каза за  Радио „Фокус“ – Пирин  Сотир Иванов, директор на ИМ – Петрич по повод 137-годишнина от рождението на Иван Тодоров Ангов. Директор на ИМ – Петрич отбеляза, че битието на Ангов като просветител, като духовен деец и като революционер са дълбоко свързани, защото олицетворяват желанието на българите за еманципация и самостоятелно съществуване. „Що се отнася до членството му във ВМОРО, то там той е бил свързан по родова линия. Баща му и двамата му братя са свързани с организацията и в крайна сметка с борбите за революционно освобождение. Техният хан – Тодоровия хан, който е разположен близо до патричката река в квартал „Виздол“, е много често мястото, където се срещат революционните дейци в Петрич“, каза още Иванов. Той добави, че неговата революционна дейност не остава незабелязана от турските власти и през 1905 година е арестуван. „Така до 1908 година, тоест до времето на Младотурската революция, лежи в Солунския затвор“, добави Иванов. \r\nЛивия НИНОВА", "date": "2019.02.12", "title": "Сотир Иванов, ИМ – Петрич: Иван Тодоров Ангов развива сериозна революционна дейност след влизането си във ВМОРО през 1901 г."}
{"url": "http://www.focus-news.net/news/2019/02/12/2622627/ivo-baev-initsiativen-komitet-za-razvitie-na-mestnata-demokratsiya-kmetat-koyto-biva-izbiran-ot-grazhdanite-ima-samochuvstvie-i-kurazh-da-raboti.html", "text": "Кметът, който бива избиран от гражданите, има самочувствие и кураж да работи. Това каза пред журналисти Иво Баев член на Инициативен комитет „За развитие на местната демокрация“ по време на стартирането на подписката за въвеждане на райони и пряко избираеми районни кметове, предаде репортер на  Радио „Фокус“ – Бургас . „Такъв кмет има друго разбиране за властта и това предполага, че ще има много свестни и кадърни хора, които ще се кандидатират, защото който обича своя район, би искал да бъде там и да помага в направления, които един кмет може да върши“, добави Баев.  \r\nИво Баев добави, че случаят с кмета на квартал „Младост“ в София единствено може да доведе до по-малко кандидати, но по-отговорни и кадърни хора, които са готови на предизвикателства. \r\nМария КУРТЕВА", "date": "2019.02.12", "title": "Иво Баев, Инициативен комитет „За развитие на местната демокрация“: Кметът, който бива избиран от гражданите, има самочувствие и кураж да работи"}
{"url": "http://www.focus-news.net/news/2019/02/12/2622618/inzh-daniel-panov-nsorb-osigurihme-za-obshtinskata-administratsiya-482-mln-lv-za-2019-g-no-te-nyama-da-sa-dostatachni-za-uvelichenie-na-zaplatite-na-sluzhitelite.html", "text": "Осигурихме за общинската администрация 482 млн. лв. за 2019 г., но те няма да са достатъчни за увеличение на заплатите на служителите. Това каза председателят на УС на Националното сдружение на общините в Република България (НСОРБ) и кмет на Община Велико Търново инж. Даниел Панов по време на заседание на Общото събрание на НСОРБ, предаде репортер на  Агенция „Фокус“ . \r\n„Общото ни събрание е уникално по своята същност, защото дава възможност да дискутираме и да предлагаме работещи решения. Сега сме в началото на важна за всички нас година – предстоят европейски и местни избори, навлизаме в ключова фаза на новия програмен период, предстоят и важни промени в социалната политика. Уверен съм, че ще се справим, както сме го правили винаги до днес“, заяви инж. Панов и посочи, че днешното заседание е важно, защото трябва да се набележат основните приоритети на НСОРБ до края на мандата. \r\nИнж. Панов представи отчет на дейността на УС на НСОРБ през 2018 г. „Основният ни приоритет беше финансовото състояние на общините. Концентрирахме се върху малко на брой, но съществени за нас предложения. Поставихме три акцента – увеличаване средствата на общинската администрация за изравнителната и капиталова субсидия. Осигурихме ръст с 30,3 млн. лв. на администрацията. За 2019 г. Общото състояние на администрацията за 2019 г. е над 482 млн. лв. Този ръст ще ни позволи да компенсираме новите нива на минималната работна заплата, но няма да доведе до увеличаване на възнагражденията“, обясни той.  \r\nЦветилена СИМЕОНОВА", "date": "2019.02.12", "title": "Инж. Даниел Панов, НСОРБ: Осигурихме за общинската администрация 482 млн. лв. за 2019 г., но те няма да са достатъчни за увеличение на заплатите на служителите"}
{"url": "http://www.focus-news.net/news/2019/02/12/2622628/zapochva-izplashtaneto-na-novata-finansova-pomosht-za-horata-s-uvrezhdaniya.html", "text": "От днес Агенцията за социално подпомагане (АСП) изплаща новата финансова подкрепа за хората с увреждания по банков път. Подпомагането е за месец януари, а процесът е регламентиран в новото законодателство за хората с увреждания. Това съобщиха от пресцентъра на  Агенцията .  \r\nОт 1 януари т.г. всички пълнолетни хора с трайни увреждания имат право на месечна подкрепа по Закона за хората с увреждания. Помощта заменя досегашните добавки за социална интеграция и прекратените социални пенсии за инвалидност, изплащани към друг вид пенсия от Националния осигурителен институт  в размер на 25 на сто до месец декември 2018 г. Размерът ѝ се определя и актуализира като процент от линията на бедност в България, в зависимост от степента на увреждане. \r\nХората, които до момента не са получавали интеграционни добавки, трябва да подадат заявление-декларация в дирекция „Социално подпомагане“ (ДСП) по настоящ адрес до 31 март, за да им бъде отпусната новата месечна финансова подкрепа, считано от 1 януари 2019 г.. Заявление в ДСП по настоящ адрес трябва да подадат и лицата, които получават месечна добавка за социална интеграция за наем на общинско жилище, тъй като от 1 януари 2019 г. сумата се отпуска под формата на целева помощ и се превежда директно на общините. На хората, които до момента са получавали интеграционни добавки, новата помощ  се отпуска служебно от АСП. \r\nРазмерът на помощта през 2019 г. варира от 24.36 лв. до 198.36 лв. В масовия случай тя е в по-голям размер от досега получаваните добавки. Законът гарантира, че никой няма да вземе по-малка сума от получаваната до края на 2018 г. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198.36 лв.", "date": "2019.02.12", "title": "Започва изплащането на новата финансова помощ за хората с увреждания"}
{"url": "http://www.focus-news.net/news/2019/02/12/2622625/fokus-makedoniya-izdignaha-znameto-na-nato-pred-sgradata-na-makedonskoto-pravitelstvo-georgi-ivanov-ostana-bez-pokana-za-tseremoniyata.html", "text": "Пред сградата на правителството на Македония бе издигнато знамето на НАТО. На церемонията обаче не присъстваше държавният глава на югозападната ни съседка Георги Иванов, предава местният  „Фокус“ . \r\nОт кабинета в Скопие уверяват, че президентът е получил покана за церемонията, проведена в часовете преди обед. Пресслужбата на Президентството в Скопие не е била на разположение за коментар пред изданието, но местни медии твърдят, че Иванов не е получил предложение да присъства на събитието. \r\nМакедонският „Фокус“ отбелязва, че празен е останал и столът, предвиден за бившия президент на Македония Бранко Цървенковски. Тереза Герова", "date": "2019.02.12", "title": "„Фокус“ (Македония): Издигнаха знамето на НАТО пред сградата на македонското правителство, Георги Иванов остана без покана за церемонията"}
{"url": "http://www.focus-news.net/news/2019/02/12/2622630/rumen-petkov-abv-darzhavite-v-evropa-imat-razdelenie-v-4-5-rayona-a-nie-imame-28-oblastni-upravi-tova-e-administrativna-perverziya.html", "text": "Държавите в Европа имат разделение в 4-5 района, а ние имаме 28 областни управи, това е административна перверзия. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . „В България имаме регистрирани 5 400 населени места, в 3 000 от тях няма да се избира кмет, защото са под 350 жители. В повече от половината населени места в страната управляващите ни предлагат да не избираме кмет“, обясни Петков. „74 общини минават около критичния минимум по силата на Закона за общините. За да регистрираме община трябва да имаме  6 000 гласа, но имаме и такива, които са с по 150 жители“, посочи той. „Това са аномалии, които повече от 7-8 години Министерството на регионалното развитие и благоустройството и Министерството на финансите не са в състояние да разрешат“, заяви председателят на АБВ. „Имаме 1 200 - 1 300 изнесени звена на централната администрация. Това е административна перверзия. Критериите на държавите в цяла Европа са разделение в 4-5 района, а ние имаме 28 областни управи и 1 200 - 1 300 изнесени звена, като върху тях областната управа няма никакви функции-нито контролни, нито административно-управленски. От АБВ настояваме за функционален анализ на дейността във всяко едно министерство и агенция, и звената им на територията на страната, да се видят препокриването на отговорностите“, отбеляза председателят на АБВ.  \r\nДаяна ДЮЛГЕРОВА", "date": "2019.02.12", "title": "Румен Петков, АБВ: Държавите в Европа имат разделение в 4-5 района, а ние имаме 28 областни управи, това е административна перверзия"}
{"url": "http://www.focus-news.net/news/2019/02/12/2622629/veliko-tarnovo-do-17-msek-dostiga-skorostta-na-vyatara-v-grada.html", "text": "До 17 м/сек достига скоростта на вятъра във Велико Търново. Това съобщи за  Радио „Фокус“ – Велико Търново  дежурният в Хидрометеорологичната обсерватория. 11 м/сек е средната скорост на вятъра, като поривите достигат до 17 м/сек. Силният вятър е започнал в 11.00 часа, като до този час не е променил скоростта си. Посоката е запад, което е причина и за понижението на температурата. Измерената температура към този час е 5°. \r\nДнес във Великотърновска област е обявен жълт код за силен вятър. Очакванията са поривите на места да достигнат до 19 м/сек. \r\nНадежда КРЪСТЕВА", "date": "2019.02.12", "title": "Велико Търново: До 17 м/сек достига скоростта на вятъра в града"}
{"url": "http://www.focus-news.net/news/2019/02/12/2622632/montana-golyam-pozhar-e-vazniknal-v-hale-na-chasten-avtoserviz-naneseni-sa-golemi-materialni-shteti.html", "text": "Голям пожар е възникнал в хале на частен автосервиз, нанесени са големи материални щети. Това съобщиха за  Агенция „Фокус“  от пресцентъра на ОДМВР-Монтана.  Сигналът е получен в 12.30 часа. Възникнал е пожар в хале на частен автосервиз в района на Съюза на българските автомобилисти (СБА), на пътя Монтана-Берковица. На място са изпратени 3 екипа на пожарната. Огънят е възникнал в хале с площ над 140 кв. м. В него е имало автовоз, джип, оборудване. Халето е било в работен процес, имало е граждани. При пожара няма пострадали. Нанесени са големи материални щети. Цялата тази техника и автомобили са изгорели. След 13.15 часа пожарът е локализиран от огнеборците. Екипите все още са на място и извършват доизгасителна дейност.  \r\nЛюба АЛЕКСИЕВА", "date": "2019.02.12", "title": "Монтана: Голям пожар е възникнал в хале на частен автосервиз, нанесени са големи материални щети"}
{"url": "http://www.focus-news.net/news/2019/02/12/2622631/margarita-macheva-dramatichen-teatar-nikola-vaptsarov-blagoevgrad-nablyudava-se-drastichen-rast-na-poseshtaemostta-v-teatara-sravneno-s-predhodni-godini.html", "text": "Наблюдава се драстичен ръст на посещаемостта в благоевградския театър, сравнено с предходни години. Това каза пред  Радио „Фокус“ – Пирин  Маргарита Мачева, директор на Драматичен театър „Никола Вапцаров“ – Благоевград. Тя допълни, че това е огромно постижение за целия екип на културната институция. „В областта се пътува активно, като имаме много повече представления в програмата, която е много наситена“, посочи Маргарита Мачева. Тя заяви, че разнообразната и богата програма е и една от целите на екипа на театъра. „Засилва се интересът към представленията ни, което е най-важното нещо“, добави тя. По думите ѝ се реализират и много успешни турнета. „На 1 февруари гостувахме в София с две представления по едно и също време. Това беше много голямо приключение както за актьорския състав, така и за техническите служби“, коментира Маргарита Мачева. Директорът каза още, че в столицата по едно и също време са представили представлението „Принцеса Турандот“ в Сатиричния театър и „Три котки на покрива“ в Сълза и смях. „Това турне беше много успешно и имахме многобройна публика и на двете представления“, добави Маргарита Мачева. \r\nПо думите ѝ актьорската трупа на театъра се разраства бързо. Тя посочи, че един от новите актьори в трупата е Божидар Иванов, който е студент на професор Иван Допчев, а Мариана Бонева вече дебютира в „Принцеса Турандот“. „Те се включиха в щатната трупа на театъра. Те са много интересни млади актьори, които тепърва ще имат шанса да се развиват“, заяви директорът на театъра.  \r\nМачева коментира, че подготвят спектакъл през месец март, който е „Портретът на Дориан Грей“ с режисьор Стайко Мурджев. „Има доста гостуващи актьори като единия от тях е Калин Врачански, който играе ролята на Лорд Хенри“, добави Маргарита Мачева. По думите ѝ след кастинг са избрали Севар Иванов да играе в ролята на Дориан Грей. „Димитър Захариев е познат на благоевградската публика от представлението „Бягство от Москва“, заяви Маргарита Мачева. Тя каза още, че Йордан Върбанов е студент на професор Атанас Атанасов и участва също в представлението. „Много е любопитно как нови актьори идват в един проект, като в момента екипът е сплотен и не може да се разграничи по никакъв начин кой е част от щатната трупа и кой не. Всички те станаха един екип, което е изключително ценно“, посочи Маргарита Мачева. \r\nДенис НИКИФОРОВ", "date": "2019.02.12", "title": "Маргарита Мачева, Драматичен театър „Никола Вапцаров“ - Благоевград: Наблюдава се драстичен ръст на посещаемостта в театъра, сравнено с предходни години"}
{"url": "http://www.focus-news.net/news/2019/02/12/2622638/ivan-asparuhov-abv-12-strani-v-es-vklyuchitelno-balgariya-zadalbochavat-regionalnite-si-razlichniya.html", "text": "12 страни в ЕС, включително България, задълбочават регионалните си различния.Това каза Иван Аспарухов, член на Изпълнителното бюро на АБВ по време на пресконференция на партията, предаде репортер на  Агенция „Фокус“ . Аспарухов отбеляза, че няма приближаване на регионите. „В крайна сметка ни тревожи това, че тази тенденция е присъща и за ЕС. 12 страни, включително и България, задълбочават регионалните си различия и отиват на все по-лошо състояние на своите региони“, обясни Аспарухов, като изтъкна, че само 9 са европейските държави, които отчитат подобрение в развитието на регионите си.  \r\nТой припомни, че 8 държави в рамките на ЕС са реализирали програми, които да подпомогнат слаборазвитите си райони, но тогава България не се е включила в процедурите с оправдание за изпуснати срокове. По думите му доста често критичните доклади от Европа към страната ни се приемат като укор, а не ги гледаме като предупреждение да променим начина на използване на европейските инструменти за развитие. „Местните избори в края на есента ще доведат до такова приземяване, ще отчетат колко неща от бездействие сме сътворили“, допълни той.  \r\nДаяна ДЮЛГЕРОВА", "date": "2019.02.12", "title": "Иван Аспарухов, АБВ: 12 страни в ЕС, включително България, задълбочават регионалните си различния"}
{"url": "http://www.focus-news.net/news/2019/02/12/2622635/blagoevgrad-panihida-v-pamet-na-enoriyskiya-sveshtenik-protoyerey-boris-kitanov-petrov-shte-bade-otsluzhena-v-simitli-na-13-fevruari.html", "text": "Панихида в памет на енорийския свещеник на Симитли протойерей Борис Китанов Петров ще бъде отслужена на 13 февруари в 09.30 часа до апсидата на църквата „Рождество Богородично”. Това каза за  Радио „Фокус“ – Пирин  докторант Кристиян Ковачев. Той добави, че пред гроба на отеца, отдал живота и здравето си за Симитли, ще сведат глава боголюбиви отци от Неврокопската епархия, роднини на свещеника, членове на църковното настоятелство към храма, общественици и граждани на Симитли, запазили и до днес спомена за добрия свещенослужител, който ги напътствал с мъдрите си слова в трудните времена на атеизъм. \r\nЛивия НИНОВА", "date": "2019.02.12", "title": "Благоевград: Панихида в памет на енорийския свещеник протойерей Борис Китанов Петров ще бъде отслужена в Симитли на 13 февруари"}
{"url": "http://www.focus-news.net/news/2019/02/12/2622637/sofiya-leka-katastrofa-mezhdu-tramvay-po-liniya-10-i-kola-e-stanala-v-rayona-na-ul-hristo-belchev-i-alabin.html", "text": "Лека катастрофа между трамвай мотрис 2050 от линия 10 и лек автомобил е станала в района на „Христо Белчев“ и „Алабин“ в посока „Витошка“. Това каза за  Агенция „Фокус“  Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). При инцидента няма пострадали. Участниците в катастрофата все още чакат „Пътна полиция“, за да се установи причината за пътнотранспортното произшествие. Не се е налагала реорганизация на движението.", "date": "2019.02.12", "title": "София: Лека катастрофа между трамвай по линия 10 и кола е станала в района на ул. „Христо Белчев“ и „Алабин“"}
{"url": "http://www.focus-news.net/news/2019/02/12/2622642/sport-nyurnberg-uvolni-trenyora-i-sporniya-direktor-na-kluba.html", "text": "Ръководството на Нюрнберг уволни старши треньора Михаел Кьолнер. Собствениците на клуба взеха решение за освобождаване от длъжност и на спортния директор Андреас Борнеман заради слабото представяне на Нюрнберг в шампионата на Германия – отборът няма победа в последните 15 мача. \r\nМиналия уикенд Нюрнберг загуби мача с Хановер 96, в резултат на което се озова на последно място в Бундеслигата. Отборът е само на три точки от 16-ата позиция във временното класиране, което дава шанс за оставането му в Първа лига чрез бараж.", "date": "2019.02.12", "title": "Спорт: Нюрнберг уволни треньора и спорния директор на клуба"}
{"url": "http://www.focus-news.net/news/2019/02/12/2622641/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили  на изход на ГКПП „Калотина“, ГКПП „Капитан Андреево“ и ГКПП „Дунав Мост Видин“. Това съобщиха от  ГД „Гранична полиция“ . Информацията за трафика е към 13.00 часа. На границата с Македония и Гърция трафикът е нормален на всички гранични контролно-пропускателни пунктове.", "date": "2019.02.12", "title": "ГД „Гранична полиция“: Интензивен е трафикът за товарни автомобили  на изход на ГКПП „Калотина“, ГКПП „Капитан Андреево“ и ГКПП „Дунав Мост Видин“"}
{"url": "http://www.focus-news.net/news/2019/02/12/2622640/nikolay-kukolev-istorik-parvoto-osvobozhdenie-na-gorna-dzhumaya-e-chast-ot-razvilata-se-rusko-turska-osvoboditelna-voyna-ot-1877-1878-godina.html", "text": "Първото Освобождение на Горна Джумая е част от така развилата се Руско-турска освободителна война от 1877 – 1878 година. Това каза за  Радио „Фокус“ – Пирин  учителят по история в НХГ „Св. св. Кирил и Методий“ – Благоевград Николай Куколев. По думите му един от нейните резултати е възстановяването на българската държава под името Княжество България. „През лятото на 1877 година започват военните действия, а в самото начало на 1878 година се стига до успешни действия, свързани с преминаване на Стара планина, превземане на София. Така в началото на февруари вече е ясно, че Османската империя губи войната. Стига се до едно примирие, което е подписано в Одрин, като по неговата сила са очертани и границите, които според руското командване – трябва да очертаят бъдещата свободна българска държава“, каза още Куколев. Той добави, че според вижданията на руското командване в тези граници влиза и Горна Джумая, въпреки че към момента на подписване на примирието руските войски все още не са стигнали до града. Най-близките руски формации са се намирали в Дупница по това време. „В тези дни, след подписване на Одринското примирие, е ясно, че Горна Джумая и районът ще трябва да влязат в пределите на българската държава, но в същото време тук все още няма нито руски войски, нито някаква нова администрация. Това позволява на местните турски военни част и черкезки отряди да безчинстват. Започват грабежи и безчинства над местното население“, обясни Куколев. Според него това кара жителите на Горна Джумая да изпратят една делегация, начело с местния учител Арсени Костенцев, която да иска от руското военно командване да бъдат изпратени руски войски в града и така градът да се почувства свободен, но и за да спрат страховете на местното население от издевателствата и насилието на турските части и черкезите. „Това прошение, което е връчено на 7 февруари, довежда до това, че няколко дни по-късно руското военно командване в София и по-конкретно генерал Арнауди, който е военен губернатор в София, заповядва военен отряд да настъпи към Горна Джумая. Това всъщност е военният отряд на майор Иван Павлович Орлински, който тръгва от Дупница. Рано сутринта на 12 февруари той вече е в подножието на хълма Баларбаши, който се намира на север от Благоевград“, уточни Куколев. Той заяви, че именно оттам става навлизането и в самия град. По спомени от местното население тогава се чул един изстрел от оръдие, който прогонил турските войници от града. „Това кара голяма множество от жителите на Горна Джумая да се отправят към хълма, от където се появява и самият отряд на майор Орлински. В същия ден отрядът влиза в Благоевград и е тържествено посрещнат от местното население. Така се осъществява първото Освобождение на Благоевград, затова и датата 12 февруари е празнична за нас. За съжаление знаем, че около 4 месеца по-късно с провеждането на Берлинския конгрес, на която се събират представители на Великите сили, България е разделена на няколко части“, подчерта Куколев. По думите му съдбата на Пиринският край е една от най-тежките, тъй като цяла Македония и Южна Тракия са върнати директно под управлението на Султана. „На християнското и българско население не са дадени каквито и да е било по-специална правомощия и защита и от лятото на 1878 година българското население отново заживява в границите на Османската империя“, посочи Куколев. \r\nЛивия НИНОВА", "date": "2019.02.12", "title": "Николай Куколев, историк: Първото Освобождение на Горна Джумая е част от развилата се Руско-турска освободителна война от 1877 – 1878 година"}
{"url": "http://www.focus-news.net/news/2019/02/12/2622633/chlenovete-na-upravitelniya-savet-na-nsorb-ot-bsp-se-ottegliha-ot-uchastieto-si-v-rabotata-na-us-i-napusnaha-obshtoto-sabranie.html", "text": "Членовете на Управителния съвет (УС) на Националното сдружение на общините в Република България (НСОРБ) от БСП се оттеглиха от участието си в работата на Съвета и напуснаха Общото събрание, предаде репортер на  Агенция „Фокус“ . Предложението беше направено от Владимир Москов – член на УС на НСОРБ и кмет на Гоце Делчев. „Няколко месеца настoявахме за изготвяне на правила и обективни критерии за разпределението на средствата, отпускани с постановлението на Министерски съвет за общините. Такъв документ УС не прие, въпреки нашето настояване. И затова обявяваме несъгласието си и ние, членовете на УС от БСП, оттегляме участието си от работата на УС и призоваваме всички делегати от БСП, които участват в днешното заседание, да се оттеглят заедно с нас“, заяви Москов. Агенция „Фокус“ припомня:  На 27 декември 2018 г. по време на среща в централата на БСП беше обявено, че кметовете на партията обмислят да напускат УС на НСОРБ, ако не се реши въпросът с разпределянето на средствата за общините. Поводът за предупреждението бяха отпуснатите с постановление на Министерския съвет от 19 декември 146 млн. лв. на български общини. За тях алармира заместник-председателят на БСП Кирил Добрев на пресконференция след срещата. \r\nТогава Добрев заяви: „Най-важната дума е прозрачност и критерии. Как всъщност раздаваме парите на всички български граждани, защото мога да кажа, че към днешна дата не ГЕРБ, а БСП е първа политическа сила и ако критерий за това е подкрепата, то логично е БСП и ГЕРБ да получават, образно казано общините, едни и същи средства. Ние обмисляме напускането на УС, но запазваме участието в сдружението на общините, тъй като до изборите през сдружението ще минат друга група важни закони, които са елемент от предизборната кампания октомври месец. Това, което искаме е прозрачност, критерии“, допълни още Добрев. \r\nДеница КИТАНОВА", "date": "2019.02.12", "title": "Членовете на Управителния съвет на НСОРБ от БСП се оттеглиха от участието си в работата на УС и напуснаха Общото събрание"}
{"url": "http://www.focus-news.net/news/2019/02/12/2622644/plovdiv-ekipi-na-obshtinskoto-predpriyatie-chistota-montiraha-znamena-na-bul-komatevsko-shose.html", "text": "Екипи на Общинското предприятие „Чистота“ монтираха 75 знамена по стълбовете за осветление на обновения бул. „Коматевско шосе“ – по 25 броя национални трибагреници, флагове на Пловдив и на Европейска столица на културата 2019. Това съобщиха за  Радио „Фокус“ - Пловдив  от общинското предприятие. Според директора на предприятието Иван Стоянов това е станало възможно след реконструкцията на пътя и изграденото улично осветление. В навечерието на 3 март предстои да бъдат обновени 300 знамена по входно-изходните артерии на Пловдив. Стоянов посочи, че нови флагове се монтират два пъти годишно – за Деня на Освобождението на България и Деня на Съединението и празник на Пловдив. Големите трикольори върху 15-метровите пилони бяха сменени миналия месец по случай откриването на „Пловдив – Европейска столица на културата 2019“. Знамената се осигуряват от Община Пловдив.", "date": "2019.02.12", "title": "Пловдив: Екипи на Общинското предприятие „Чистота“ монтираха знамена на бул. „Коматевско шосе“"}
{"url": "http://www.focus-news.net/news/2019/02/12/2622646/ep-grazhdanska-zashtita-obedinyavane-na-resursite-za-po-dobra-reaktsiya-pri-bedstviya.html", "text": "Модернизирането на механизма на ЕС за гражданска защита, който беше поставен на изпитание при горските пожари, бури и наводнения през 2017 г. и 2018 г., беше подкрепено във вторник, съобщават от  пресслужбата на ЕП. \r\nНовото законодателство, неформално съгласувано със Съвета на ЕС през декември, ще помогне на държавите членки да реагират по-бързо и ефективно на природни и причинени от човека бедствия чрез по-ефикасно споделяне на ресурсите на гражданската защита.  \r\nПроекторешението също така ще установи, по искане на Парламента, „rescEU“ резерв от ресурси, като например самолети за борба с горски пожари, помпи с висок капацитет, полеви болници и екипи за спешна медицинска помощ, за използване при различни спешни случаи. RescEU ще се използва, когато държава членка няма достатъчно ресурси да реагира в бедствена ситуация, след решение на Европейската комисия.  \r\nЕвродепутатите също така успяха да подсилят Мрежата за знания в областта на гражданската защита на ЕС с цел улесняването на по-интензивен обмен между млади професионалисти и доброволци в областта на гражданска защита.  \r\nТекстът беше приет с 620 гласа „за“ срещу 22 гласа „против“ и 35 „въздържал се“. Ще влезе в сила след финалното одобрение от страна на Съвета на министрите и ще се прилага от това лято.  \r\nМеханизмът на ЕС за гражданска защита е доброволна система, чрез която ЕС координира доброволния принос от участващите държави за страна, която е поискала помощ. В последните години екстремните метеорологични условия и други феномени разшириха способностите на държавите членки да си помагат взаимно, особено когато няколко от тях са изправени пред същия тип бедствия едновременно. Когато има малка подкрепа или тя липсва напълно, ЕС не разполага с резервен капацитет да помага на бедстваща страна.", "date": "2019.02.12", "title": "ЕП: Гражданска защита: обединяване на ресурсите за по-добра реакция при бедствия"}
{"url": "http://www.focus-news.net/news/2019/02/12/2622639/dimitar-nikolov-nsorb-smyatam-che-reshenieto-za-napuskane-na-chlenovete-na-us-ot-bsp-ne-e-vzeto-v-zalata-a-ot-nyakade-drugade.html", "text": "Смятам, че решението за напускане на членовете на УС от БСП не е взето в залата, а от някъде другаде. Това каза Димитър Николов – член на УС на Националното сдружение на общините в Република България (НСОРБ) и кмет на Община Бургас, по време на заседание на Общото събрание на НСОРБ, предаде репортер на  Агенция „Фокус“ . \r\n„НСОРБ е платформа на приятелство и професионализъм - място, където ние да споделяме нашите проблеми и да черпим положителен опит. И да решаваме предизвикателствата, които се увеличават с всеки изминал ден. Затова няма да споря по политически въпроси. Но смятам, че решението за напускане на членовете на УС на НСОРБ от БСП не е взето в тази зала, а от някъде друга. Съветвам колегите от другите партии да не се подвеждат“, заяви Николов. \r\nЦветилена СИМЕОНОВА", "date": "2019.02.12", "title": "Димитър Николов, НСОРБ: Смятам, че решението за напускане на членовете на УС от БСП не е взето в залата, а от някъде другаде"}
{"url": "http://www.focus-news.net/news/2019/02/12/2622634/ministar-mladen-marinov-predprieti-sa-deystviya-po-vazobnovyavane-na-dosadebnoto-proizvodstvo-po-sluchaya-s-emiliyan-gebrev.html", "text": "Предприети са действия по възобновяване на досъдебното производство по случая с Емилиян Гебрев. Това каза пред журналисти в Кюстендил министърът на вътрешните работи Младен Маринов, предаде репортер на  Радио „Фокус” – Кюстендил . Според министър Маринов сигналът по случая „Гебрев” е подаден през 2015 година от страна на ВМА. Сигналът е бил свързан с настанено лице в безпомощно състояние. „Към този момент бяха неясни причините за неговото състояние и незабавно започнахме процесуално-следствени действия. Беше образувано досъдебно производство за опит за убийство срещу неизвестен извършител. В хода на разследването бяха проведени абсолютно всички оперативно-издирвателни мероприятия, процесуално-следствени действия и множество експертизи”, каза министър Младен Маринов. По думите му тогава всичко е било извършено в пълен обем.  \r\n„Случаят напоследък има и още развитие. При получаване на конкретната информация, незабавно бяха предприети действия по възобновяване на досъдебното производство. Незабавно на най-високо политическо и професионално ниво - лично от премиера и от Главния прокурор, бяха уведомени партньорските служби”, каза министър Младен Маринов. По думите му случаят през цялото време е бил в полезрението на МВР и са се извършвали активни действия по него. Работата е била в пълен синхрон със западните партньори. Има издадена международна заповед за разследване, която е изпратена във Великобритания. Според вътрешния министър не се изключва нито една версия до момента, в който може да се отхвърли от събраните факти и обстоятелства. Към момента е образувано досъдебно производство за опит за убийство срещу неизвестен извършител. Министърът посочи, че през 2015 година разследващите са работили по това, което са имали към момента. Изследвани са всички места, на които потърпевшият е бил, както и всички възможни начини за допир с евентуално отровно вещество. На въпрос, кога Емилиян Гебрев е уведомил МВР, че сам си е платил изследване във финландска лаборатория, министърът посочи, че това е било в края на 2018 година. \r\nВенцеслав ИЛЧЕВ", "date": "2019.02.12", "title": "Министър Младен Маринов: Предприети са действия по възобновяване на досъдебното производство по случая с Емилиян Гебрев"}
{"url": "http://www.focus-news.net/news/2019/02/12/2622650/smolyan-rzi-organizira-aktsiya-po-bezplatno-i-anonimno-konsultirane-i-izsledvane-na-grazhdani-za-hivspin-sifilis-i-hepatit.html", "text": "„Узнай своя статус“ е мотото на тазгодишната кампания по повод Свети Валентин и Ден за безопасно сексуално поведение. Това съобщиха от  Регионалната здравна инспекция – Смолян . Във връзка с отбелязване на Деня на влюбените РЗИ – Смолян организира акция по безплатно и анонимно консултиране и изследване на граждани за ХИВ/СПИН, сифилис и хепатит. Всеки желаещ ще може да провери своя статус през целия месец февруари чрез “Бърз тест”. Изследването се прави в Приемния кабинет на здравната инспекция от 9.00 до 16.00 часа. Резултатите се получават лично в рамките на 15 минути. \r\nКампанията се провежда традиционно и цели предоставяне на коректна информация, относно начините за предпазване от заразяване с ХИВ и популяризиране на употребата на презервативи за съхраняване на  сексуалното здраве.", "date": "2019.02.12", "title": "Смолян: РЗИ организира акция по безплатно и анонимно консултиране и изследване на граждани за ХИВ/СПИН, сифилис и хепатит"}
{"url": "http://www.focus-news.net/news/2019/02/12/2622649/vladimir-marinov-abv-administratsiyata-v-balgariya-e-dosta-razduta-v-po-golyamata-si-chast-sa-partiyni-hranilki.html", "text": "Считаме, че администрацията в България е доста раздута и на нас ни се струва, че това са партийни хранилки в по-голямата си част. Това каза зам.-председателят на ПП АБВ Владимир Маринов по време на пресконференция на партията, предаде репортер на  Агенция „Фокус“ . „28 области с техните областни управители, с 30-40 души администрация не изпълняват функциите си. В страната има 1200-1300 изведени звена от министерствата“, посочи той. „Министерството на регионалното развитие и благоустройството в България се е превърнало във ведомство на строителство на магистрали и национални пътища“, допълни зам.-председателят на партията. „Аз мисля, че българските граждани искат и е крайно време институциите да работят за тях, а не срещу тях. Това може да стане с капацитет и оптимизиране на администрацията. Считаме, че администрацията в България е доста раздута и на нас ни струва, че това са партийни хранилки в по-голямата си част“, отбеляза Владимир Маринов. \r\nДаяна ДЮЛГЕРОВА", "date": "2019.02.12", "title": "Владимир Маринов АБВ: Администрацията в България е доста раздута - в по-голямата си част са партийни хранилки"}
{"url": "http://www.focus-news.net/news/2019/02/12/2622651/varna-vazrastna-zhena-e-postradala-sled-padane-v-avtobus-na-gradskiya-transport.html", "text": "Жена на 78 години от Варна е с контузни наранявания, след като е паднала при рязко спиране на автобус от градския транспорт. Това съобщават от  ОДМВР - Варна . Инцидентът е станал около 9.30 часа на 11 февруари на бул. „Съборни“. Пострадалата е пътувала с автобус от масовия градски транспорт с водач на 60 години от Варна. Жената е паднала на пода, след като по време на движение, шофьорът  рязко е натиснал спирачките. Вследствие на инцидента жената е получила контузни наранявания, прегледана е и освободена за домашно лечение.", "date": "2019.02.12", "title": "Варна: Възрастна жена е пострадала след падане в автобус на градския транспорт"}
{"url": "http://www.focus-news.net/news/2019/02/12/2622647/d-r-vladimir-valchev-rzok-vidin-otchita-se-povishavane-na-sredstvata-koito-e-izplatila-rzok-za-zdravno-osiguritelni-plashtaniya-prez-2018-g.html", "text": "Отчита се повишаване на средствата, които е изплатила РЗОК за здравно осигурителни плащания през 2018 г., каза на пресконференция д-р Владимир Вълчев, директор  на РЗОК, предаде репортер на  Радио „Фокус“ – Видин . Той посочи, че за първи път те преминават над 30 млн. лв. „Тази година плащанията за 30 700 000 лв. и са в повече с 800 000 лв. спрямо миналата година. Над 11 млн. лв. са за изплатени за лекарствени средства. Над 9 млн. лв. са за болнична помощ, 3,2 млн. лв. са за специализирана извънболнична помощ, 2,9 млн. лв. първична извънболнична помощ и 2,2 млн. лв.  стоматологична помощ. 900 000 лв. са платени за медико диагностични изследвания и 300 000 лв. са изплатените средства за медицински изделия“, каза д-р Вълчев. Той допълни, че това са средствата, които са договорирани и съответно изплатени. \r\nПо думите му населението на Видинска област е намаляло за годината с около 2000 души, но средствата за здравно осигурителните плащания са увеличени. „Процентното разпределение показва превес на лекарствените средства  над болничната помощ, което е тенденция през последните 2-3 години. Много иновативни медикаменти навлязоха в медицината, фармацевтичният сектор е най-бързо развиващият се, има скъпо струващи медикаменти за лечение на хронични хепатити, на множествена склероза на ревматоиден артрит за които плащаме десетки хиляди левове“, обясни д-р Вълчев. \r\nАнна ЛОЗАНОВА", "date": "2019.02.12", "title": "Д-р Владимир Вълчев, РЗОК – Видин: Отчита се повишаване на средствата, които е изплатила РЗОК за здравно осигурителни плащания през 2018 г."}
{"url": "http://www.focus-news.net/news/2019/02/12/2622654/zhivko-tabakov-obshtinski-savet-burgas-shte-proyavim-izklyuchitelna-ustoychivost-v-tazi-kampaniya.html", "text": "Ще проявим изключителна устойчивост в тази кампания. Това каза пред журналисти общинският съветник Живко Табаков по време на стартирането на подписката за въвеждане на райони и пряко избираеми районни кметове, предаде репортер на  Радио „Фокус“ – Бургас . „Времето няма да ни стресне затова, че започваме февруари и март месец, когато е студено, ние осъзнаваме, че сега е моментът да придвижим Инициативния комитет „За развитие на местната демокрация““, добави Табаков.  \r\n„Искаме да чуем, да обсъждаме, да съберем други мнения, което ще доведе научаването на редица проблеми, които заедно ще решим, като големи хора от дясното пространство. Това, което наистина ме притеснява е, че няма реакция от страна на кмета, от страна на администрацията и от колегите от общински съветници. Ние ще сме на улицата всеки ден, ще направим всичко възможно тази кампания да бъде максимално популяризирана и да достигне до повече хора“, посочи още Живко Табаков. \r\nДаниела Божинова допълни, че случаят с кмета на квартал „Младост“ в София показва, че районният кмет не е толкова безсилен, има власт, компетенции и може да защитава района. \r\nМария КЛУРЕВА", "date": "2019.02.12", "title": "Живко Табаков, Общински съвет – Бургас: Ще проявим изключителна устойчивост в тази кампания"}
{"url": "http://www.focus-news.net/news/2019/02/12/2622636/the-times-konservativnata-partiya-na-tereza-mey-bi-spechelila-mnozinstvo-v-sluchay-na-parlamentarni-izbori-pokazva-prouchvane.html", "text": "Консервативната партия на премиера Тереза Мей би спечели мнозинство, в случай във Великобритания бъдат организирани парламентарни избори. Това показва проучване на на YouGov, цитирано от британския вестник  The Times . \r\nЛейбъристката партия на Джереми Корбин настоява за провеждането на общи избори, но ако такива бъдат организирани, той ще загуби най-малко 12 кресла в парламента в Лондон и ще падне от 262 на 250 места, докато торите ще спечелят четири места.  \r\nИзборите биха завършили с 321 места за Консервативната партия, които не са й достатъчни за формирането на мнозинство. Камарата на общините се състои от 650 места, но седемте депутати от партията „Шин Фейн“ не влизат в залата. Не се брои и председателят на законодателния орган, пояснява изданието.  Тереза Герова", "date": "2019.02.12", "title": "The Times: Консервативната партия на Тереза Мей би спечелила мнозинство в случай на парламентарни избори, показва проучване"}
{"url": "http://www.focus-news.net/news/2019/02/12/2622653/dots-valeriy-yotov-spryana-e-razrushitelna-deynost-na-antichen-obekt-po-signal-na-grazhdanin.html", "text": "Спряха разрушителна дейност на античен обект по сигнал на гражданин за строителни дейности на терен на ул. „Софроний Врачански“ през сезон 2018. Това каза доц. Валерий Йотов на пресконференция в Регионалния исторически музей - Варна по повод Деня на археологията в България, предаде репортер на  Радио „Фокус“ – Варна . Доц. Йотов добави, че част от структурата е била разрушена още в миналото - в Късната античност, през Средновековието и от строителството през Османския период. „Денивелацията на места в обекта е над 5 метра, установено е извиране подпочвена вода и разкопки трудно могат да бъдат осъществени“, каза още доц. Валерий Йотов. Той добави, че е запазена неразрушената част и най-вероятно става дума за градска чешма на античен и късно античен Одесос. „Вижда се ясно голямо корито на естествен басейн или кладенец с диаметър 5 - 6 местра. Нормално е в тази зона на Варна да има водосбор“, посочи доц. Валерий Йотов. По думите му въпреки разрушената структура ясно се вижда, че съоръжението е масивно.  \r\n„През изминалия сезон 2018 продължиха  и разкопките на Халколитното селище в местност Корията до град Суворово\", каза д-р Владимир Славчев. По думите му обектът се проучва археологически от 2011 година, а от 2010 е направено геомагнитно проучване. „Тези проучвания са концентрирани върху т. нар постройка „керамична работилница“ и ще продължа“, каза още д-р Владимир Славчев. Той допълни, че благодарение на финансирането от страна на Министерство на културата дейността е разширена успешно. „Разкрит е и още един участък – среднохалколитното селище от 4700 г. пр. Хр“, коментира д-р Владимир Славчев. Според него находките са интересни и атрактивни и са част от постоянната експозиция и временната изложба в РИМ-Варна. Той заяви, че продължава обогатяването на фонда с находки от тази праисторическа епоха. „Новото селище е с много голяма площ - около хектар и 4 декара, с много гъсто застроени постройки, на разстояние не повече около метър между тях и е унищожено в следствие на пожар. Селището е било обитавано от мирно уседнало население от земеделци и животновъди. Открита е предимно керамика и най-различни селскостопански сечива, оръжия почти не са намерени. Обитаването е част от една много голяма мрежа, съществувала през Каменно-медната епоха в крайбрежната зона“, поясни д-р Владимир Славчев. Според него това укрепено селище е част от верига селища, който започват от град Мангалия в Румъния и достигат до долината на река Камчия. Там най-известният обект е селищна могила Сава, на която е кръстена и тази култура. \r\nСияна БУХЛАРСКА", "date": "2019.02.12", "title": "Доц. Валерий Йотов: Спряна е разрушителна дейност на античен обект по сигнал на гражданин"}
{"url": "http://www.focus-news.net/news/2019/02/12/2622656/predsedatelyat-na-pg-na-gerb-tsvetan-tsvetanov-otkri-obnovena-sportna-zala-v-targovishte.html", "text": "Имате невероятния шанс да тренирате в тази обновена спортна зала. Единственото, което бих ви помолил е да пазите това, което е изградено, за да могат вашите треньори ежедневно да полагат усилия да станете най-добрите. Убеден съм във вашите бъдещи успехи. Това заяви председателят на ПГ на ГЕРБ и зам.-председател на партията Цветан Цветанов, който откри обновена спортна зала в Търговище, съобщиха от пресцентъра на  ПП ГЕРБ . Заедно с кмета на града д-р Дарин Димитров, народния представител от ГЕРБ д-р Венка Стоянова, областния управител Митко Стайков, зам.-кметове, общински съветници, спортни деятели и треньори, Цветанов разгледа целия модернизиран спортен комплекс. Той бе обновен с целеви средства от държавата в размер на 850 хил. лв., отпуснати по искане на кмета на общината д-р Дарин Димитров. В залата е подобрена енергийната ефективност, подменена е дограмата, както и е изградена нова инсталация. В комплекса тренират деца и младежи в няколко спортни направления – художествена гимнастика, стрелба и борба. Сградата е строена в периода 1968-1975 г., като оттогава не е правен основен ремонт. \r\nПредседателят на ПГ на ГЕРБ даде като пример за положителния ефект на европейските средства върху състоянието на образователната инфраструктура в България и Първо ОУ „Христо Ботев“ в Търговище, което се намира в съседство на залата и е изцяло модернизирано със средства от ОП „Региони в растеж“. „Когато правителството и управляващото мнозинство в парламента вършат своята работа и се възползват от европейската солидарност – резултатите са налице. Родителите вече могат да бъдат спокойни, че техните деца ще учат и спортуват в най-съвременни условия. Надявам се това да послужи и за мотивация на всички учители, защото няма как да повишим качеството на образованието у нас без тяхната помощ“, посочи Цветан Цветанов. \r\nПо думите на кмета на Търговище д-р Дарин Димитров, съвременните условия за тренировки в обновената спортна зала ще бъдат предпоставка за постигането на още по-големи резултати, привличането на повече деца, които да спортуват и удовлетвореност на треньорите от различните клубове. „Към момента над 450 деца и младежи спортуват в обновения комплекс, където тренира и шампионката по спортна стрелба Антоанета Бонева“, каза градоначалникът. Д-р Димитров изказа специални благодарности към Цветан Цветанов и правителството за отпуснатите средства, с които дългоочакваното обновяване на спортния комплекс е вече факт. \r\nПо време на откриването бе отслужен тържествен водосвет, а децата и младежите от клубни форми в залата показаха свои съчетания пред официалните гости.", "date": "2019.02.12", "title": "Председателят на ПГ на ГЕРБ Цветан Цветанов откри обновена спортна зала в Търговище"}
{"url": "http://www.focus-news.net/news/2019/02/12/2622648/kyustendil-v-grada-beshe-izvarshen-tarzhestven-vodosvet-za-osveshtavane-na-renoviranata-sgrada-na-oblastna-direktsiya-na-mvr.html", "text": "Тържествен водосвет за освещаване на реновираната сграда на Областна дирекция на МВР беше извършен в Кюстендил, предаде репортер на  Радио „Фокус” – Кюстендил . На събитието присъстваха кметът на Общината Петър Паунов, министърът на вътрешните работи Младен Маринов, областният управител на Кюстендил Виктор Янев, директорът на Главна дирекция „Национална полиция” главен комисар Христо Терзийски, директорът на Областна дирекция на МВР старши комисар Елиан Стамболийски, директорът на Регионална дирекция „Пожарна безопасност и защита на населението” комисар Светослав Георгиев, полицейски служители и пожарникари. Водосветът беше отслужен от архиерейският наместник на Кюстендилска духовна околия отец Генади Генадиев.  \r\nПо време на церемонията министърът на вътрешните работи Младен Маринов връчи на кмета на Община Кюстендил Петър Паунов плакет на МВР в знак на благодарност за извършените дейности по реновиране на сградата на Областна дирекция. Министър Маринов и кметът Паунов прерязаха лентата на реновираната сграда, след което разгледаха извършените в нея ремонти.  \r\nСградата е реновирана по проект на Община Кюстендил и в партньорство с Министерство на вътрешните работи. Финансирането на дейностите, включени в проекта, е осигурено от Оперативна програма „Региони в растеж”. \r\nВенцеслав ИЛЧЕВ", "date": "2019.02.12", "title": "Кюстендил: В града беше извършен тържествен водосвет за освещаване на реновираната сграда на Областна дирекция на МВР"}
{"url": "http://www.focus-news.net/news/2019/02/12/2622655/rtk-live-kosovo-za-albantsite-v-preshevskata-dolina-reshenieto-na-problema-sas-sarbiya-ne-tryabva-da-bade-v-ushtarb-na-teritoriyata-na-kosovo.html", "text": "Корекция на границата със Сърбия, в ущърб на територията на Косово, не е приемлив начин за разрешаване на проблемите между Белград и Прищина. Такава е позицията на албанските политически лидери в Прешевската долина, предава  RTK Live . \r\nПредставителите на албанското население в района настояват техният въпрос също да бъде уреден в рамките на диалога, който двете страни водят под егидата на Европейския съюз. Според тях само така би могло да се постигне исторически цялостно решение. То обаче трябва да запази суверенитета на Косово. \r\nПолитически лидери на албанците в Прешевската долина настояват политиците в Прищина да се обединят, когато става въпрос за преговорите със Сърбия. Според тях населението в района е готово да се обедини с Косово, но в никакъв случай не искат това да доведе до разделяне на най-младата държава на Балканите.  \r\nШаип Камбери, кмет на община Буяновац, каза за Радио Косово, че за Косово е важно да не се разделя в този процес. \r\n„Ние сме наясно със ситуацията в Косово и с политическите разделения там. Ако Косово прецени, че корекцията на границата ще бъде в ущърб, тогава ние трябва да поискаме от Косово най-накрая да поеме отговорността в тези дискусии и да настоява за реципрочност в правата на албанците в Прешевската долина – да бъдат такива, каквито сърбите имат в Косово“, поясни Шаип Камбери, кмет на община Буяновац. \r\nЛидерът на Националния съвет на албанците в Прешевската долина, Рагми Мустафа, разкри, че албанците имат готовност да допринесат за този процес, без да се намесват във вътрешния дебат. \r\nШпетим Арифи, кмет на община Прешево, е против накърняване на териториалната цялост на Косово.„Искам да подчертая, че не искаме да навредим на Република Косово, искаме защита на нейната териториална цялост и суверенитет”, подчерта Арифи. Тереза Герова", "date": "2019.02.12", "title": "RTK Live (Косово): За албанците в Прешевската долина решението на проблема със Сърбия не трябва да бъде в ущърб на територията на Косово"}
{"url": "http://www.focus-news.net/news/2019/02/12/2622652/dragomir-stoynev-bsp-na-krasimir-karakachanov-tryabvashe-da-mu-e-yasno-che-ne-e-edinstveniyat-koalitsionen-partnyor-ima-i-skriti.html", "text": "На Красимир Каракачанов трябваше да му е ясно, че не е единственият коалиционен партньор, има и скрити. Това каза заместник-председателят на ПГ на „БСП за България“ Драгомир Стойнев във връзка с поставения ултиматум от страна на Красимир Каракачанов към управляващите по отношение на неговата концепция за циганската интеграция по време на пресконференция в централата на партията, предаде репортер на  Агенция „Фокус“ . „Каракачанов не знае кога се е събудил, за да започне да дава ултиматуми. На него трябваше да му е ясно още от самото начало, че надали той е единственият коалиционен партньор. Има и доста други скрити коалиционни партньори“, допълни още Стойнев. Той посочи, че когато БСП е повдигнала темата за ЦИК и за средствата за общините, Каракачанов го е нямало. „В крайна сметка хубавото е, че все пак е прогледнал. Всичко е въпрос на време. Нека видим как ще се гласува в парламента“, допълни Стойнев.  \r\nДеница КИТАНОВА", "date": "2019.02.12", "title": "Драгомир Стойнев, БСП: На Красимир Каракачанов трябваше да му е ясно, че не е единственият коалиционен партньор, има и скрити"}
{"url": "http://www.focus-news.net/news/2019/02/12/2622657/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще разговаряме с директора на Общинска библиотека „Стоян Дринов“ за започналия прием на творби за Националния конкурс за непубликувана поезия за деца „Стоян Дринов“. Ще погледнем и към още едно предстоящо събитие от културния календар на община Панагюрище – отбелязването на 140 години от рождението на Павел Делирадев на 15 февруари. За ролята на видния панагюрец за развитието на туризма ще чуете повече от Спас Кърпаров, председател на Туристическо дружество „Бунай“ в Панагюрище. Във втората част на предаването ще разговаряме с Ирина Ботева, главен уредник в Исторически музей-Панагюрище за присъствието на Апостола на свободата в средногорския град. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.02.12", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/02/12/2622661/dobrich-sezonnite-menyuta-v-detskite-zavedeniya-v-grada-shte-badat-promeneni-i-obogateni-s-novi-produkti.html", "text": "Сезонните менюта в детските заведения ще бъдат променени и обогатени с нови продукти, като пуешко и заешко месо, пъстърва, киноа и амарант. Това съобщи зам.-кметът „Хуманитарни дейности“ д-р Емилия Баева, предаде кореспондент на  Радио „Фокус” – Варна . Д-р Баева посочи, че Общината е на финала на сключване на ново рамково споразумение за доставка на нови хранителни продукти след почти двугодишна сага, свързана с обжалване на обществени поръчки. „В менюто на детските заведения ще бъдат добавени и специални млека, подходящи за деца с алергии към белтъка на кравето мляко\", добави зам.-кметът. „Ние в момента готвим без мляко. С новото меню ще можем да готвим не с краве мляко, а с тази специална формула, която е разработена за деца с алергия към белтъка на кравето мляко“, каза д-р Баева. Тя посочи, че с нововъведенията ще има разнообразие. По думите ѝ предстоят и корекции на пролетното меню, не само като продукти, но и като вид ястия. Тя каза още, че досега в детските заведения са предлагани само пилешко и телешко. „Надявам се наистина на качествени хранителни продукти. Аз съм много доволна, че детските градини, когато преминаха на делегиран бюджет, започнаха да си правят обществените поръчки. Но има две градини, които даже са отворили офертите. Постигат изключително добра отстъпка в цената, каквото досега Общината не беше могла да постигне“, каза д-р Баева. Менюто обаче е единно за всички детски заведения.  \r\n„570 000 лв. за тази година са предвидени за капиталови разходи за детските заведения. Подобен обемен бюджет по това основание досега Общината не е имала\", отбеляза д-р Емилия Баева. Предстоят мащабни ремонти на сградите, в зависимост от нуждите конкретно за всяка.  \r\nЖулиета НИКОЛОВА", "date": "2019.02.12", "title": "Добрич: Сезонните менюта в детските заведения в града ще бъдат променени и обогатени с нови продукти"}
{"url": "http://www.focus-news.net/news/2019/02/12/2622662/ep-evrodeputatite-prizovavat-es-i-darzhavite-chlenki-da-zasilyat-borbata-sreshtu-antiromskite-nastroeniya.html", "text": "В отговор на продължаващите нарушения на основните права на ромите, Парламентът изисква по-силни мерки за борбата срещу антиромските настроения в ЕС, се казва в съобщение от  пресслужбата на ЕП. \r\nАнтиромските настроения са институционализарана и вкоренена в историята форма на расизъм, която се изразява в „насилие, реч на омразата, експлоатация, стигматизация“ и дискриминация, посочват евродепутатите в незаконодателната резолюция приета във вторник с вдигане на ръка.  \r\nУчилищната изолация, достъпът до пазара на труда, жилищното настаняване и здравеопазването са сред главните проблеми, на които продължават да бъдат изложени ромите в Европа. Текстът подчертава особено тежкото състояние на младите роми, сред които нараства броят на тези, които не са трудово заети, не учат или не се обучават.  \r\nЗадължителни и ясни цели за интеграция на ромите  \r\nЕвродепутатите призовават Европейската комисия и държавите членки да предложат по-широк набор от приоритетни области, „ясни и обвързващи“ цели, срокове и механизми за оценяване на напредъка относно интеграцията на ромите след като изтече срока на настоящата рамка на ЕС през 2020 г. Те също изискват „значителни публични средства“ и човешки ресурси за тези цели.  \r\nПарламентът призовава за интегриране на принципа на равенството между половете и използването на ориентиран към децата подход в стратегическата рамка на ЕС, както и за по-близко участие на представители на ромите и неправителствени организации в изготвянето на интеграционните политики. Евродепутатите също подчертават необходимостта да се защити и насърчи равният достът до всички права за ромските деца. Парламентът призовава за специфични антидискриминационни цели, както и мерки за включване на ромите в политиките за устойчивост на околната среда и дигиталното общество.  \r\nТекстът на резолюцията подчертава, че по-справедливо представяне на ромите във всички сфери е необходимо, включително в медиите, държавните институции и политическите органи.  \r\nСтруктурните фондове на ЕС трябва да бъдат използвани за подобряване на условията за живот и бъдещите възможности на ромите, отбелязват евродепутатите. Те призовават държавите членки да проучат сегашните и минали злоупотреби със съответните фондове и да предприемат правни действия срещу нарушителите.", "date": "2019.02.12", "title": "ЕП: Евродепутатите призовават ЕС и държавите членки да засилят борбата срещу антиромските настроения"}
{"url": "http://www.focus-news.net/news/2019/02/12/2622663/stara-zagora-obyavyavat-tretoto-izdanie-na-konkursa-pisma-do-sebe-si.html", "text": "Общината, Центърът за подкрепа на личностното развитие (ЦПЛР) и Народното читалище „Николай Лилиев - 2005“ обявяват трето издание на Националния литературен конкурс „Писма до себе си”. Това съобщиха от пресцентъра на  Община Стара Загора . Темата на конкурса е свързана с начина, по който децата и младежите възприемат себе си и мястото си в окръжаващия ги свят. Тя може да бъде разработена с цялата свобода и широта на въображението. Епистоларната форма не е задължителна. \r\nКато в конкурса могат да участват деца и младежи в две възрастови групи:  от 7 до 13 години и от 13 до  20 години. Конкурсът е литературен. В него може да се участва с до три стихотворения или едно есе (кратък разказ с обем до 3 страници). Текстовете трябва да бъдат подписани с имената на участника и с данни за контакт – адрес, години, училище, ЦПЛР, литературен клуб, ръководител/ учител, телeфон. Те трябва да бъдат принтирани в три екземпляра и да се донесат или изпратят на адрес: Стара Загора - 6000, ул. „Захарий Княжески” №71 , ет. 3, ЦПЛР - за литературния конкурс.  \r\nКопие от текстовете трябва да се изпрати и на имейл  - pismadosebesi@abv.bg в прикачен файл, шрифт Times New Roman, 12 pt. В текста на имейла също трябва да бъдат посочени данните на участника. \r\nКрайният срок за изпращането на творбите за конкурса е 31 март. Отчитане на конкурса и награждаване на победителите е на 19 април.  \r\nПрисъждат се по три награди в двете възрастови групи и поощрения и една специална награда за най-добре представил се участник от Стара Загора. \r\nНаградите се осигуряват от Община Стара Загора, НЧ „Николай Лилиев – 2005” и спонсори. Наградените творби ще бъдат публикувани в специално издание „Литературен лист”  и  оповестени на страницата на ЦПЛР във Фейсбук и сайта на Община Стара Загора.", "date": "2019.02.12", "title": "Стара Загора: Обявяват третото издание на конкурса „Писма до себе си“"}
{"url": "http://www.focus-news.net/news/2019/02/12/2622659/nkzhi-izbrani-sa-izpalniteli-za-modernizatsiya-na-zhp-garite-poduyane-iskar-i-kazichene.html", "text": "Днес в сградата на Национална компания „Железопътна инфраструктура“ (НКЖИ) комисията за разглеждане, оценка и класиране на подадените оферти обяви окончателно решение за класирането на участниците по проект „Реконструкция на гарови комплекси Подуяне, Искър и Казичене по три обособени позиции“. Това съобщиха от пресцентъра на  НКЖИ . Съгласно решението, изпълнители на проекта по трите обособени позиции са: По Обособена позиция 1 : „Реконструкция на гаров комплекс Подуяне, в това число изготвяне на работни чертежи и детайли, и упражняване на авторски надзор“ \r\n„Инфраструктурно строителство“ АД \r\nКомплексна оценка: 100 т.  \r\nПредложена цена: 2 903 166, 23 лв. без ДДС  По Обособена позиция 2 : „Реконструкция на гаров комплекс Искър, в това число изготвяне на работни чертежи и детайли, и упражняване на авторски надзор“ \r\n„Консорциум Гара Искър 2018“  \r\nУчастници в обединението: „Среги“ ООД и „ТИТ Инженеринг“ ЕООД \r\nКомплексна оценка: 100 т. \r\nПредложена цена: 1 212 239,00 лв. без ДДС  По Обособена позиция 3 : „Реконструкция на гаров комплекс Казичене, в това число изготвяне на работни чертежи и детайли, и упражняване на авторски надзор“ \r\n„Сдружение Интерполис 2018“ \r\nУчастници в обединението: „Интерполис“ ЕООД и „Инфра Роудс“ ЕООД \r\nКомплексна оценка: 100 т. \r\nПредложена цена: 1 113 651,51 лв. без ДДС  Проектът се финансира от ОП „Транспорт и транспортна инфраструктура“ 2014-2020 и е на стойност 7,4 млн. лева, от които безвъзмездната финансова помощ е в размер на 6,3 млн. лева.   \r\nГаровите комплекси в Подуяне, Искър и Казичене са част от жп линията София – Пловдив, която е най-натоварената линия в страната.  \r\nСтроителните дейности и за трите гарови комплекси се предвижда да започнат веднага след сключване на договорите  и да завършат през 2020 г.", "date": "2019.02.12", "title": "НКЖИ: Избрани са изпълнители за модернизация на жп гарите „Подуяне“, „Искър“ и „Казичене“"}
{"url": "http://www.focus-news.net/news/2019/02/12/2622660/nikolay-kukolev-istorik-naselenieto-na-gorna-dzhumaya-nikoga-ne-zabravya-parvoto-si-osvobozhdenie-i-4-te-mesetsa-v-koito-e-bilo-svobodno-prez-1878-g.html", "text": "Когато веднъж си „дишал“ от въздуха на свободна България, то е ясно, че това нещо няма как да бъде забравено. Затова в периода от първото Освобождение на Горна Джумая до окончателното такова през 1912 година жителите на града са много активни в борбите. Това каза за  Радио „Фокус“ – Пирин  учителят по история в НХГ „Св. св. Кирил и Методий“ – Благоевград Николай Куколев. „През следващите години ще видим, че има доста чети на ВМОРО, в които има участници от Горна Джумая. Градът играе и много важна роля за комуникацията със свободното Княжество България, тъй като границите между Османската империя и свободна България минава съвсем близо до нас. Благоевград, тогава Горна Джумая, е един от пунктовете, през който минава цялото снабдяване на четите на ВМОРО и в Кресненско-Разложкото въстание, и в Горноджумайското, но и в Илинденско-Преображенското“, каза още Куколев. Той добави, че оттук минават и всички, които се включват в борбите. Според Куколев ролята на горноджумайци през следващите години и тяхното участие в освободителните борби до 1912 година е много активно. \r\nЛивия НИНОВА", "date": "2019.02.12", "title": "Николай Куколев, историк: Населението на Горна Джумая никога не забравя първото си Освобождение и 4-те месеца, в които е било свободно през 1878 г."}
{"url": "http://www.focus-news.net/news/2019/02/12/2622658/kiril-dobrev-bsp-za-upravlyavashtite-sled-vseki-semeen-trus-v-malkoto-ili-v-golyamoto-semeystvo-nyakoy-poema-nyakakva-smetka-i-vsichko-e-mir-i-lyubov-do-sledvashtiya-ogladnyal-partnyor.html", "text": "След всеки семеен трус в малкото или в голямото семейство някой поема някаква сметка и всичко е мир и любов до следващия огладнял партньор. Това каза заместник-председателят на БСП Кирил Добрев във връзка с ултиматума на Красимир Каракачанов към управляващите по повод неговата концепция за интеграцията на ромите по време на пресконференция в централата на партията, предаде репортер на  Агенция „Фокус“.  На въпрос този ултиматум, който поставя Красимир Каракачанов, ще бъде ли изпълнен предвид честата смяна на позициите в управляващите, Добрев отговори: „Наблюдавам с интерес всичко, което се случва в малкото семейство, в голямото семейство. Както сме казвали десетки пъти, там не ги свързва нищо друго освен финансов ресурс и пари. Винаги след всеки един семеен трус, някой в семейството поема някаква сметка, подава някакъв ресор, подава някаква обществена поръчка и всичко е мир  и любов до следващия огладнял партньор в коалицията“, заяви още Добрев. Той уточни, че БСП наблюдава внимателно всичко това и подчерта: „Колкото по-рано си отиде това правителство, толкова по-добре за България“.  \r\nДеница КИТАНОВА", "date": "2019.02.12", "title": "Кирил Добрев, БСП, за управляващите: След всеки семеен трус в малкото или в голямото семейство някой поема някаква сметка и всичко е мир и любов до следващия огладнял партньор"}
{"url": "http://www.focus-news.net/news/2019/02/12/2622665/sport-milosh-raonich-zapochna-s-pobeda-na-turnira-v-roterdam.html", "text": "Милош Раонич стартира участието си на турнира от сериите ATP 500 в Ротердам с победа над Филип Колшрайбер. Четвъртият поставен в основната схема се наложи над германския тенисист със 7:6, 7:5 в двубой от първи кръг, продължил малко над час и половина. В следващия етап на надпреварата Раонич ще играе срещу Станислас Вавринка, който по-рано се наложи над Беноа Пер със 7:6, 6:1.  \r\nВ друг мач от кръга Ернестс Гулбис победи Мариус Копил с 6:2, 6:4 и във втората фаза от състезанието ще играе срещу победителя от мача между Кей Нишикори и Пиер-Юг Ербер.", "date": "2019.02.12", "title": "Спорт: Милош Раонич започна с победа на турнира в Ротердам"}
{"url": "http://www.focus-news.net/news/2019/02/12/2622643/inzh-daniel-panov-nsorb-ne-tryabva-da-dopuskame-namesata-na-partiynite-tsentrali-v-nashite-otnosheniya.html", "text": "Не трябва да допускаме намесата на партийните централи в нашите отношения. Това каза председателят на УС на Националното сдружение на общините в Република България (НСОРБ) и кмет на Община Велико Търново инж. Даниел Панов по време на заседание на Общото събрание на НСОРБ, предаде репортер на  Агенция „Фокус“ . \r\n„Винаги е имало катаклизми и различни промени. От седмица знам, че нещо се гласи на Общото събрание. Но има ли смисъл този популизъм, който се прави в момента, предвид предстоящите избори тази година“, коментира инж. Панов. „За да вземем правилните решения, винаги сме спорили и преговаряли с много министри. Затова нека продължаваме да бъдем единни. Дори и президентът заяви, че НСОРБ е най-единният орган в държавата. Някой завидя на това единство и поиска по политически начин да го раздели. Вярвам, че колегите ще помислят и ще се върнат в Управителния съвет“, заяви той. \r\nЦветилена СИМЕОНОВА", "date": "2019.02.12", "title": "Инж. Даниел Панов, НСОРБ: Не трябва да допускаме намесата на партийните централи в нашите отношения"}
{"url": "http://www.focus-news.net/news/2019/02/12/2622664/veliko-tarnovo-rayonnata-prokuratura-predade-na-sad-trima-dushi-napravil-opit-da-poluchat-mobilni-telefoni-za-nad-14-000-leva-s-falshivi-dokumenti.html", "text": "Районната прокуратура предаде на съд трима души, направил опит да получат мобилни телефони за над 14 000 лева с фалшиви документи. Това съобщиха от пресцентъра на  Апелативна прокуратура - Велико Търново . Обвиняемите решили да си набавят противозаконно имотна облага, като закупят мобилни телефони на преференциални цени от офиси на мобилните оператори, чрез сключване на договори за бизнес-абонаменти на името на търговски дружества и след това да продадат телефоните на пазарната им цена. Проучили тарифните планове и възможностите за закупуване на последни модели телефони на преференциални цени, както и за безплатно предоставяне на мобилни устройства. За целта били необходими неистински пълномощни от името на лица, управляващи и представляващи действащи търговски дружества, които изготвили на името на обвиняемия В. П. Така на 07 и на 09 май 2016 г.  В.П. и С.Л. посетили общо четири магазина на „Мобилтел” и на „БТК”, поискали да вземат телефони, които да купят в брой, като сключат договора на тарифен план „Бизнес безкрай 70”, като представили неистинските документи. При извършване на  кредитна проверка, служители си усъмнили, че се прави опит за измама.  \r\nОбвинението срещу С.Л. и В.П. е за това, че в периода от 07 май 2016 г. до 09 май 2016 г. в гр. В. Търново при условията на продължавано престъпление в съучастие, чрез използване на неистински документи направили опит да получат мобилни телефони на обща стойност 14 247.88 лева, с намерение да го присвоят, като: \r\n- на 07 май 2016 г. в гр. В. Търново, в магазин на „Мобилтел” ЕАД и на 09 май 2016 г. в два магазина на „БТК” ЕАД и в магазин на „Мобилтел” ЕАД, чрез използване на неистински документи - Пълномощни, на който бил придаден вид, че са издадени от управител на ЕООД, за упълномощаване на В. П. да представлява ЕООД-то пред мобилни оператори, с правото да сключва договори и Нотариални удостоверявания на подпис, направили опит да получат без правно основание чуждо движимо имущество - общо единадесет мобилни телефонни апарата, различни марки, собственост на „Мобилтел” ЕАД или на „БТК” ЕАД, с намерение да ги присвоят, като заплатили за всеки един от апаратите цената, представляваща стойността им при сключване на договор за предоставяне на мобилни услуги, като опитът останал недовършен по независещи от дейците причини. \r\nОбвинението срещу Д. Ц. е за това, че в периода от неустановена дата до 09 май 2016 г. в гр. В. Търново, при условията на продължавано престъпление чрез съставяне на неистински документи /Нотариални удостоверявания на подпис на пълномощни/, съзнателно дал възможност на обвиняемите С. Л. и В. П. да получат без правно основание чуждо движимо имущество – мобилни телефони на обща стойност 14 247.88 лева, като престъплението останало недовършено по независещи от дееца причини. \r\nПредстои насрочване на делото за разглеждане от съда.", "date": "2019.02.12", "title": "Велико Търново: Районната прокуратура предаде на съд трима души, направил опит да получат мобилни телефони за над 14 000 лева с фалшиви документи"}
{"url": "http://www.focus-news.net/news/2019/02/12/2622667/petar-paunov-kmet-na-kyustendil-proektat-za-renovirane-sgradata-na-oblastna-direktsiya-na-mvr-beshe-vklyuchen-v-investitsionnata-ni-programa-bez-kolebaniya.html", "text": "Проектът за реновиране сградата на Областна дирекция на МВР беше включен в инвестиционната ни програма без колебания. Това каза кметът на Кюстендил Петър Паунов по време на тържествената церемония за освещаване на административната сграда, предаде репортер на  Радио „Фокус” – Кюстендил . „С близо един милион лева са подменени изцяло покривните конструкции, направено е вътрешно саниране, подмяна на дограма, изцяло нова отоплителна инсталация. Разбира се, че много може да се желае, но това беше възможно с европейските средства”, каза Петър Паунов. По думите му този проект е реализиран с цел полицейските служители да работят в една уютна и спокойна среда. „Стремейки се да подпомагаме и механизационното обезпечаване, монтирайки камери в нашия град, се стремим да се работи в спокойна среда”, каза Петър Паунов. \r\nВенцеслав ИЛЧЕВ", "date": "2019.02.12", "title": "Петър Паунов, кмет на Кюстендил: Проектът за реновиране сградата на Областна дирекция на МВР беше включен в инвестиционната ни програма без колебания"}
{"url": "http://www.focus-news.net/news/2019/02/12/2622668/pazardzhik-81-godishna-zhena-e-zaginala-pri-pozhar-v-kashta-v-selo-patalenitsa.html", "text": "81-годишна жена е загинала при пожар в къща в село Паталеница, съобщиха от  ГД „Пожарна безопасност и защита на населението“ . На 11 февруари 2019 г. в 06.55 часа в Областния център при РДПБЗН – Пазарджик е получено съобщение за пожар в едноетажна къща, намираща се в квартал „Баткун“ на село Паталеница. При пожара е загинала собственичката на имота на 81 г. При пожара са унищожени домашно имущество и са опушени стени – 20 кв. м, спасена е сградата. Произшествието е ликвидирано от 2 екипа на РСПБЗН – Пазарджик с 2 противопожарни автомобила и личен състав от 5 служители.", "date": "2019.02.12", "title": "Пазарджик: 81-годишна жена е загинала при пожар в къща в село Паталеница"}
{"url": "http://www.focus-news.net/news/2019/02/12/2622645/kiril-dobrev-bsp-kasno-e-za-ultimatumi-ot-strana-na-krasimir-karakachanov-i-e-tochno-navreme-za-izbori-toy-iska-da-privede-s-lyubimata-tsiganska-karta-privarzhenitsite-si-v-deystvie.html", "text": "Късно е за ултиматуми от страна на Красимир Каракачанов и е точно навреме за избори - той иска да приведе с любимата циганска карта привържениците си в действие. Това каза заместник-председателят на БСП Кирил Добрев във връзка с ултиматума на Красимир Каракачанов към управляващите по повод неговата концепция за интеграцията на ромите по време на пресконференция в централата на партията, предаде репортер на  Агенция „Фокус“ . „Късно е за такива ултиматуми. Ако му припомня на г-н Каракачанов, той е 2 години в управлението. Много от неговите предложения са минавали с подкрепата на ДПС. Късно е за ултиматуми, и е точно навреме за избори“, каза Добрев. Той допълни, че с любимата си циганска карта Каракачанов иска да приведе неговите привърженици в действие. „Съмнявам се обаче, че дори за тези действия е позакъснял, защото никакви социологически проучвания не го ловят за следващия ЕП“, заяви още Добрев.  \r\nДеница КИТАНОВА", "date": "2019.02.12", "title": "Кирил Добрев, БСП: Късно е за ултиматуми от страна на Красимир Каракачанов и е точно навреме за избори - той иска да приведе с любимата циганска карта привържениците си в действие"}
{"url": "http://www.focus-news.net/news/2019/02/12/2622670/vitsepremierat-tomislav-donchev-i-ministar-temenuzhka-petkova-shte-posetyat-sondazhniya-korab-na-shel-v-burgas.html", "text": "Заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. Това съобщиха от пресцентъра на  Министерство на енергетиката . На място те ще се запознаят с предстоящите дейности по провеждане на проучвателен сондаж в блок „Хан Кубрат“ в Черно море от компанията Shell International Exploration and Development Italia S.p.a. Събитието ще се проведе на 13 февруари от 15.30 часа на пристанище „Бургас\".", "date": "2019.02.12", "title": "Вицепремиерът Томислав Дончев и министър Теменужка Петкова ще посетят сондажния кораб на Шел в Бургас"}
{"url": "http://www.focus-news.net/news/2019/02/12/2622673/varna-okrazhniyat-sad-nalozhi-uslovna-prisada-na-mazh-opital-da-ubie-priyatelya-na-dashterya-si.html", "text": "Окръжният съд наложи условна присъда на мъж, опитал да убие приятеля на дъщеря си. Това съобщиха от пресцентъра на  Окръжен съд - Варна . Обвиняемият Георги Г. е направил опит умишлено да умъртви мъж, с който дъщеря му живеела на семейни начала и наскоро се били разделили на 25 юли 2017 година. Деянието останало недовършено поради независещи от волята на дееца причини и е било извършено в състояние на силно раздразнение, предизвикано от пострадалия с насилие и с тежка обида. Делото беше решено в едно заседание, след като подсъдимият призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Съдът уважи искането на страните за провеждане на съкратено съдебно следствие. В този случай, според Наказателно-процесуални кодекс, при постановяване на осъдителна присъда, съдът задължително намалява наказанието, което е наложил с 1/3. Престъплението, в което е обвинен Георги Г. е тежко по смисъла на закона и за него се предвижда „Лишаване от свобода“ от една до осем години. Наказанието е същото като за довършеното престъпление, като се взема предвид степента на осъществяване на намерението и причините, поради които престъплението е останало недовършено. Пред съда пострадалият поиска да бъде прекратено наказателното производство и да не бъде налагано наказание на подсъдимия, тъй като противоречията помежду им са изгладени и вече имат нормални отношения. Варненският окръжен съд наложи на подсъдимия Георги Г. наказание „Лишаване от свобода“ за срок от 2 години, което намали с една трета до размер 1 г. и 4 месеца, изпълнението на което отлага с изпитателен срок от 4 години. През лятото на 2017 г. дъщерята на 50-годишния Георги Г. се разделила с мъжа, с който живеела, заради упражнявано насилие над нея. Заедно с едногодишното им дете, тя се преместила да живее при родителите си в местност Крушова градина, в землището на село Константиново. На 25 юли 2017 г. мъжът пристигнал в къщата и поискал да вземе детето със себе си. След като му било отказано, той започнал да души жена си, а на притеклата се на помощ баба, счупил ръката. Със сила успял да вземе детето, като няколко часа по-късно го върнал обратно на майката. Вечерта на същия ден отново посетил дома на родителите ѝ, за да разбере на какво се държат обтегнатите им отношения. Тогава избухнал скандал между бащата на момичето и мъжът ѝ, който се държал агресивно. В състояние на силно раздразнение, заради обидите и извършеното от страна на младия мъж насилие срещу дъщеря му, съпругата му, майка му и към него самия, Георги Г. намушкал с нож по-младия мъж, който благодарение на бързата намеса на лекарите останал жив. Присъдата на Варненски окръжен съд може да бъде обжалвана и протестирана пред Апелативен съд – Варна в 15-дневен срок от днес.", "date": "2019.02.12", "title": "Варна: Окръжният съд наложи условна присъда на мъж, опитал да убие приятеля на дъщеря си"}
{"url": "http://www.focus-news.net/news/2019/02/12/2622672/d-r-hristo-kuzov-arheolog-varnenski-arheolozi-otkriha-ostanki-ot-rimska-ulitsa-pod-chasten-imot.html", "text": "Варненски археолози откриха останки от Римска улица под частен имот през сезон 2018. Това каза археологът д-р Христо Кузов на пресконференция в Регионалния исторически музей - Варна по повод Деня на археологията в България, предаде репортер на  Радио „Фокус“ – Варна . Кузов добави, че обектът „Одесос“ се ситуира северно от Римски терми във Варна. Стана ясно, че са направени предварителни теренни проучвания. „Това е първи етап от археологическите разкопки, с цел да се установи запазеността на археологическите структури в земята и на какви коти се намират. Това е нужно, за да може проектантите на бъдещата сграда да се съобразят с археологическата действителност“, коментира д-р Христо Кузов. По думите му предварително е било ясно, трасето на Римска улица минава през парцела. Той добави, че чрез сондаж е достигнато до Римската улица и са заложени са три квадрата. „Квадрат 2 се намира в избените помещения на настояща къща, а  квадрат 3 е в двора на частния имот“, допълни археологът. Според него този район е бил интензивно обитаван през всички епохи на античния и средновековен град. „Във втори квадрат са установени много структури една върху друга и много разрушения от всяка една следваща епоха. Има находки от Средновековието и Античността“, каза експертът. Стана ясно, че в по-ранните пластове не е проучвано все още, защото сондажите са доста дълбоки и е подкопана основата на все още населена къща. „В двора се намира е настилката на късноримската улица, а при събарянето на къщата ще се установят по-прецизните резултати“ съобщи археологът. \r\nСияна БУХЛАРСКА", "date": "2019.02.12", "title": "Д-р Христо Кузов, археолог: Варненски археолози откриха останки от Римска улица под частен имот"}
{"url": "http://www.focus-news.net/news/2019/02/12/2622676/predsedatelyat-na-pg-na-gerb-tsvetan-tsvetanov-vapreki-falshivite-novini-na-nashite-oponenti-darzhavata-e-stabilna-a-rezultatite-sa-vidimi.html", "text": "Въпреки непрекъснатото генериране на фалшиви новини от нашите политически опоненти, държавата днес е стабилна, икономиката се развива, а резултатите от работата на ГЕРБ са видими във всяко едно населено място. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на общинските структури на ГЕРБ в област Търговище, съобщиха от пресцентъра на  ПП ГЕРБ . \r\nЗам.-председателят на ГЕРБ подчерта колко важно е структурите да бъдат мобилизирани и непрекъснато да запознават гражданите с реалните резултати от работата на законодателната, местната и изпълнителната власт. „Кога сме сред хората ние получаваме така важната обратна връзка за нашата работа. По този начин ние ще можем и да чуем техните проблеми и да търсим начини за тяхното решение“, подчерта Цветанов пред ГЕРБ - Търговище. \r\nПо време на работната среща в Търговище бяха обсъдени още номинационните събрания за издигане на кандидати за евродепутати, както и тези за кметове и общински съветници, които ще започнат след края на европейските избори. Председателят на ПГ на ГЕРБ отбеляза, че веднага след приключването на евровота ще бъде направен обширен анализ на резултатите и изборът за кандидатите на ГЕРБ за местните избори ще бъде направен на базата на тяхната активност от европейския вот. \r\nПредставителите на ГЕРБ от петте общини – Търговище, Омуртаг, Попово, Антоново и Опака обсъдиха с Цветан Цветанов и важни организационни въпроси.", "date": "2019.02.12", "title": "Председателят на ПГ на ГЕРБ Цветан Цветанов: Въпреки фалшивите новини на нашите опоненти, държавата е стабилна, а резултатите са видими"}
{"url": "http://www.focus-news.net/news/2019/02/12/2622666/georgi-svilenski-bsp-pritesneniyata-ni-za-avtomagistrali-se-okazaha-verni.html", "text": "Притесненията ни за „Автомагистрали“ се оказаха верни. Това каза ПГ на „БСП за България“  Георги Свиленски по време на пресконференция в централата на партията, предаде репортер на  Агенция „Фокус“.   Свиленски посочи, че БСП продължава да настоява да се отговори на въпросите каква е компетентността на държавната фирма и способността й да реализира този проект, стартирайки три или четири копки едновременно. „Продължаваме да следим процесите и проблемите с магистрала „Хемус“ и магистрала „Струма“. Преди известно време ви запознахме с нашите притеснения относно бъдещото намерение на правителството, предоставяйки 1, 3 млн. лв. на „Автомагистрали“, те да бъдат по същия бърз начин предоставени на други субекти  за извършването на строителството на АМ „Хемус“. Поставихме два въпроса на парламентарен контрол на министъра на регионалното развитие. Едното е каква е готовността на държавната фирма „Автомагистрали“ да реализира този мащабен за България проект. Вторият въпрос е какви са сключените рамкови споразумения, колко са и с кои фирми. На първият въпрос относно готовността имаме, че „Автомагистрали“ има 20 машини строителни, 107 специализирана техника, 25 общо инженери, експерти, одитори, счетоводители и юристи“, заяви Свиленски. Той обърна внимание, че в интервю изпълнителният директор на „Авгомагистрали“ твърди, че нуждите за „Хемус“ са необходими минимум 50 проектанта. „Необходими са 700 работници, в отговора ни отговарят, че в момента имат 107. Направете си изводите към 20 декември, когато е сключен договора каква е била готовността на държавната фирма „Автомагистрали“ да построи този мащабен проект и то стартирайки още март месец, не след няколко години“, заяви Свиленски.  \r\nДеница КИТАНОВА", "date": "2019.02.12", "title": "Георги Свиленски, БСП: Притесненията ни за „Автомагистрали“ се оказаха верни"}
{"url": "http://www.focus-news.net/news/2019/02/12/2622678/pazardzhik-zadarzhan-e-41-godishen-mazh-schupil-staklata-na-dva-avtomobila-v-grada.html", "text": "Задържан е 41-годишен мъж, счупил стъклата на два автомобила в града, съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че снощи около 21.30 часа е получен сигнал в РУ - Пазарджик, че неизвестен с помощта на камък е счупил стъкла на два паркирани на улицата автомобила. Собствениците на возилата са лица с инициали Р.К. (на 28 г.) и Б.К. (на 34 г.), които не са роднини, а живеят на една улица. В резултат на бързата намеса на дежурните автопатрули от РУ - Пазарджик е заловен извършителят на посегателствата. Оказало се, че това е  С.Л. (на 41 г. също от областния град). Мъжът е задържан в ареста, а срещу него се води бързо полицейско производство. По неофициална информация единият от автомобилите е на шампионката от ансамбъла по художествена гимнастика Ренета Камберова, която е от Пазарджик.", "date": "2019.02.12", "title": "Пазарджик: Задържан е 41-годишен мъж, счупил стъклата на два автомобила в града"}
{"url": "http://www.focus-news.net/news/2019/02/12/2622677/inzh-daniel-panov-nsorb-nyama-drama-s-postanovleniyata-na-ministerski-savet-i-ne-mozhe-kmetove-ot-bsp-koito-poluchavat-sredstva-da-napuskat-us-na-nsorb.html", "text": "Няма драма с постановленията на Министерски съвет и не може кметове от БСП, които получават средства, да напускат УС на НСОРБ. Това каза пред журналисти председателят на УС на Националното сдружение на общините в Република България (НСОРБ) и кмет на Община Велико Търново инж. Даниел Панов във връзка с напускането на членовете на УС на НСОРБ от БСП, предаде репортер на  Агенция „Фокус“ . \r\n„Не един път е излизал анализ от много национални медии и телевизии, където става въпрос за разпределението на постановленията на Министерски съвет. В тези 130 общини, които колегите от БСП казват, че са на ГЕРБ, живеят 5,2 млн. жители. А в общините, в които те са кметове, са 560 хил. жители“, заяви инж. Панов и посочи, че съотношението на средствата, които са раздадени с постановление, е точно 1 към 10. \r\n„Колегите кметове от БСП в България са не повече от 40. Втора политическа сила в местната власт са всички онези, които са издигнати от независими сдружения и НПО – това са 50 души, които са втора политическа сила. Тези хора са получили по-малко от колегите от БСП. Според нас няма драма с постановленията. Може би активността на някои от кметовете и проектите, които те правят и реализират в своите общини, не стигат от министерствата или до други държавни институции. Но има политически натиск, защото не може кметове от БСП да получават средства и в същото време да подкрепя тази декларация“, каза още инж. Панов. \r\nТой посочи, че членовете на НСОРБ винаги са били единни в решенията си и са защитавали интересите на българските граждани. „Не трябва политическите централи да се намесват в НСОРБ, тъй като то е неправителствена организация, която за своите 22 години е доказала независимостта си“, заяви инж. Панов.  \r\nЦветилена СИМЕОНОВА", "date": "2019.02.12", "title": "Инж. Даниел Панов, НСОРБ: Няма драма с постановленията на Министерски съвет и не може кметове от БСП, които получават средства, да напускат УС на НСОРБ"}
{"url": "http://www.focus-news.net/news/2019/02/12/2622681/d-r-georgi-pazderov-rzi-burgas-prez-2018-g-ima-registrirani-13-hiv-pozitivni-litsa.html", "text": "През 2018 г. има регистрирани 13 ХИВ-позитивни лица. Това каза за  Радио „Фокус“ – Бургас  д-р Георги Паздеров, директор на Регионална здравна инспекция в Бургас. По думите му сравнение с изминалите години броят на заболелите е завишен. „През 2017 г. са регистрирани 9 лица, а през 2016 г. – 6 лица“, каза още Паздеров. Според директора на РЗИ - Бургас се наблюдава спад в броя на клиентите, посетили кабинетите за анонимно и безплатно изследване и консултиране за ХИВ/СПИН. „Всеки, който желае да провери своя ХИВ статус (безплатно и анонимно), може да посети КАБКИС в Регионална здравна инспекция, намиращ се на ул. „Александровска“ 120, ет. 1, каб. 102. Работно време за клиенти на кабинета е от 8.30 часа до 12.00 часа и от 12.30 часа до 15.30 часа“, уточни д-р Паздеров. \r\nДеница ДИМИТРОВА", "date": "2019.02.12", "title": "Д-р Георги Паздеров, РЗИ – Бургас: През 2018 г. има регистрирани 13 ХИВ-позитивни лица"}
{"url": "http://www.focus-news.net/news/2019/02/12/2622679/ria-novosti-v-siriya-saobshtiha-za-desetki-zaginali-pri-novi-udari-na-mezhdunarodnata-koalitsiya.html", "text": "Най-малко 70 цивилни са загинали или пострадали при нови въздушни удари на водената от САЩ международна коалиция срещу „Ислямска държава“ в източната сирийска провинция Дейр ез-Зор, предава  РИА Новости , като се позовава на местни медии. \r\nУточнява се, че ударите са засегнали лагер за бежанци в малко населено място в югоизточната част на сирийската провинция. Сирийските медии съобщиха първоначално за около 20 жертви. \r\nАгенцията припомня, че миналата събота „Сирийски демократични сили“ (СДС) започнаха операция по прочистване на последните населени места в Сирия от членове на джихадистката групировка „Ислямска държава“. СДС напредва с подкрепата по въздух на международната коалиция срещу „Ислямска държава“.  Тереза Герова", "date": "2019.02.12", "title": "РИА Новости: В Сирия съобщиха за десетки загинали при нови удари на международната коалиция"}
{"url": "http://www.focus-news.net/news/2019/02/12/2622680/burgas-regionalniyat-istoricheski-muzey-shte-bade-otvoren-za-bezplatni-poseshteniya-na-14-fevruari.html", "text": "Регионалният исторически музей ще бъде отворен за безплатни посещения на Археологическата експозиция (на ул. \"Богориди\" 21) на 14 февруари. Това съобщиха от пресцентъра на  Община Бургас . 14 февруари е известен като празник на виното и любовта, на който се почитат Трифон Зарезан и Валентин. Малко известно е, че на този ден българските археолози отбелязват професионалния си празник. Честването му на тази дата започва през 1971 г. по инициатива на Археологическия институт с музей при Българска академия на науките (дн. Националния археологически институт с музей при БАН). Предисторията на празника в нашите земи е свързана с тържествата в чест на Дионис – бога на виното и веселието. Опиянени от виното и под влиянието на екзалтираща музика и танци, участниците в мистериалните празници търсели закрилата на Дионис, а някои безсмъртие или щастлив живот в отвъдното.", "date": "2019.02.12", "title": "Бургас: Регионалният исторически музей ще бъде отворен за безплатни посещения на 14 февруари"}
{"url": "http://www.focus-news.net/news/2019/02/12/2622674/ministar-mladen-marinov-oborudvame-vseki-politseyski-sluzhitel-sas-sredstva-za-lichna-zashtita-i-za-vazdeystvie-v-kritichni-situatsii.html", "text": "В процес е оборудването на всеки полицейски служител със средства за лична защита и за въздействие в критични ситуации. Това каза министърът на вътрешните работи Младен Маринов по време на тържественото откриване на реновираната сграда на Областна дирекция на МВР в града, предаде репортер на  Радио „Фокус” – Кюстендил . „Благодарен съм на местната власт, в лицето на господин Паунов, че наистина наред с образованието и здравеопазването, сигурността е от изключителна важност за мирното съществуване на жителите на Кюстендил. Всички усилия, хвърлени в тази посока, не са напразни”, каза министър Младен Маринов. По думите му тези усилия ще допринесат за подобряване на сигурността в региона и за подобряване обслужването на гражданите, което е изключително важна дейност. Извършеният ремонт ще подобри обслужването на гражданите, ще даде достъп на хората в неравностойно положение до всички предоставяни услуги от страна на МВР.  \r\nМинистърът се обърна и към служителите на Областна дирекция на МВР – Кюстендил като посочи, че тяхната служба е от изключително значение за обществото и трябва да са горди с това, което правят, въпреки рисковете, които поемат в определени моменти. „Политиката на министерството е насочена не само към подобряване на битовите условия. В областната дирекция са разпределени нови автомобили. Те дават по-голяма мобилност, новата сграда дава по-добри условия за труд. В процес е оборудването на всеки полицейски служител със средства за лична защита и за въздействие в критични ситуации”, каза министър Младен Маринов. \r\nВенцеслав ИЛЧЕВ", "date": "2019.02.12", "title": "Министър Младен Маринов: Оборудваме всеки полицейски служител със средства за лична защита и за въздействие в критични ситуации"}
{"url": "http://www.focus-news.net/news/2019/02/12/2622686/veliko-tarnovo-ot-kraya-na-mesets-fevruari-sluzhbata-za-saveti-v-zemedelieto-zapochva-provezhdaneto-na-izneseni-priemni-v-oblastta.html", "text": "От края на месец февруари Служба за съвети в земеделието във Велико Търново започва провеждането на изнесени приемни на територията на областта. Това съобщи за  Радио „Фокус“ – Велико Търново  Деян Дончев, ръководител на Териториалния областен офис на НССЗ. Той отбеляза, че са планирани общо 42 такива събития, като първите ще са в общинските центрове на областта, а след това ще се проведат и в малките населени места, където има по-голям брой земеделски стопани. „Областната служба за съвети в земеделието и през тази година ще продължи практиката си за провеждане на информационни срещи. Темите са подбрани по желание на земеделските стопани. Те са свързани с овощарството, пчеларството, реализацията на селскостопанската продукция и зеленчукопроизводството\", каза още той. „Очакваме да има един значителен брой зеленчукопроизводители, които кандидатстват по подмярка 6.3 „Стартова помощ за развитието на малки стопанства“. Голяма част от тях попадат в категорията на малките стопанства“, посочи Дончев. Той подчерта, че Областната служба за съвети в земеделието ще продължи да съдейства за подпомагане изпълнението на вече одобрените бизнес планове през различни предходни приеми, чрез предоставяне на съвети и консултации и посещения на място в стопанството. „Изпълнението е важно от тази гледна точка, за да могат да се усвоят ефективно средствата, които се предоставят по дадената мярка“, добави Деян Дончев, \r\nНадежда КРЪСТЕВА", "date": "2019.02.12", "title": "Велико Търново: От края на месец февруари Службата за съвети в земеделието започва провеждането на изнесени приемни в областта"}
{"url": "http://www.focus-news.net/news/2019/02/12/2622683/veliko-tarnovo-obshtina-svishtov-organizira-patriotichno-sastezanie-po-povod-natsionalniya-praznik-na-balgariya.html", "text": "Общината организира патриотично състезание по повод Националния празник на България – 3-ти март. То ще се проведе за трета поредна година, а надсловът отново е „Моята България“. Това каза в ефира на  Радио „Фокус“ – Велико Търново  зам.-кметът Анелия Димитрова. Тя уточни, че в надпреварата участват отбори от средните училища в общината, които се състезават в няколко кръга. „В тях отговарят на въпроси, свързани с героите на освободителната борба, за исторически събития, свързани с Освобождението на България и за събития, отразени в литературната ни класика. Наградите тази година ще са много атрактивни, но ще ги запазя като изненада“, каза още зам.-кметът. Тя уточни, че състезанието изцяло покрива целите, с които е създадено – да научат децата от първия освободен град повече за историята на страната ни и да я обикнат. \r\nЛуиза ТРАНЧЕВА", "date": "2019.02.12", "title": "Велико Търново: Община Свищов организира патриотично състезание по повод Националния празник на България"}
{"url": "http://www.focus-news.net/news/2019/02/12/2622684/sputnik-sarbiya-nato-prerazglezhda-satrudnichestvoto-s-kss.html", "text": "В рамките на предстоящата двудневна среща в Брюксел, министрите на отбраната на страните-членки на НАТО ще обсъдят нивото на подкрепа, което организацията ще окаже на Косовските сили за сигурност (КСС) след трансформацията им в армия, предава  Sputnik  в сръбската си редакция. \r\nВ навечерието на срещата генералният секретар на НАТО Йенс Столтенберг подчерта, че някои от членовете на Организацията на Северноатлантическия договор са разочаровани от решението на Прищина за налагане на 100-процентни мита за вноса в страната на стоки от Сърбия и Босна и Херцеговина, но и заради „ненавременното“ решение за трансформиране на КСС в армия.  \r\n„Те дадоха ясно да се разбере, че КСС трябва да спазват международните задължения, включително Брюкселското споразумение, което означава, че те няма да влизат в северната част на Косово без съгласието на НАТО и КФОР“, подчерта каза Столтенберг на пресконференция в Брюксел преди двудневна среща на министрите на отбраната. \r\nСъгласно думите му, темата за Косово ще бъде включена в дневния ред на втория ден от разговорите в Брюксел.  \r\n„Все още не сме взели решение, но ще направим оценка на нивото на ангажираност на НАТО, тъй като няколко съюзници смятат, че решението за трансформация на КСС в армия се случи в неподходящ момент, а други от тях бяха разочаровани от митата\", поясни норвежкият политик.  \r\nГенералният секретар на НАТО заяви, че независимо от преговорите за „степента на ангажираност към КСС\", основният мандат на КФОР в Косово няма да се промени. \r\n„КФОР е операция, която продължава 20 години и нейният мандат се основава на Резолюция 1244 на Съвета за сигурност на ООН. Тя защитава всички хора и допринася за стабилността и в по-широкия регион. Това ще продължи и ще остане непроменено“, увери Столтенберг. . Тереза Герова", "date": "2019.02.12", "title": "Sputnik (Сърбия): НАТО преразглежда сътрудничеството с КСС"}
{"url": "http://www.focus-news.net/news/2019/02/12/2622685/varna-v-grada-zapochna-kampaniyata-po-plashtane-na-mestnite-danatsi-i-taksi.html", "text": "Започна кампанията за плащане на местните данъци и такси в града. Това съобщиха за  Радио „Фокус“ – Варна  от Дирекцията. Гражданите могат да платят дължимото за данък върху недвижимите имоти, такса за битови отпадъци и  данък върху превозните средства на две равни вноски – до 30 юни и до 31 октомври. На предплатилите задълженията си за цялата година до 30 април се прави отстъпка от 5%. Патентният данък се плаща на 4 равни вноски до 31 януари, до 30 април, до 31 юли и до 31 октомври. За туристическия данък срокът на внасяне е до 15-то число на месеца, следващ месеца, през който са предоставени нощувките. \r\nДиана СТОЕВА", "date": "2019.02.12", "title": "Варна: В града започна кампанията по плащане на местните данъци и такси"}
{"url": "http://www.focus-news.net/news/2019/02/12/2622689/granichna-politsiya-e-izpratila-zapitvane-na-makedonskite-granichni-vlasti-po-kakav-nachin-shte-se-izpisva-imeto-na-sasednata-darzhava-v-badeshtata-korespondentsiya.html", "text": "Изпратено е запитване на македонските гранични власти по какъв начин ще се изписва името на съседната държава в бъдещата кореспонденция. Това съобщиха за  Радио „Фокус” – Кюстендил  от пресцентъра на „Гранична полиция”. Към момента се очаква отговор на зададения въпрос, след промяна на името на югозападната съседна държава на Северна Македония. Към момента на територията на ГКПП „Гюешево” няма табели, върху които да е изписано името на съседната държава и това не налага тяхната подмяна. В граничната зона действа общ контактен център, където също не са изписани имената на двете държави. Табелите към граничния пункт, монтирани на пътя, не са от компетенцията на „Гранична полиция”. \r\nВенцеслав ИЛЧЕВ", "date": "2019.02.12", "title": "„Гранична полиция” е изпратила запитване на македонските гранични власти по какъв начин ще се изписва името на съседната държава в бъдещата кореспонденция"}
{"url": "http://www.focus-news.net/news/2019/02/12/2622688/anadolu-agency-potvardiha-sreshta-mezhdu-ministrite-na-otbranata-na-sasht-i-turtsiya-v-bryuksel.html", "text": "Министърът на отбраната на Турция Хулуси Акар ще се срещне с американския си колега Патрих Шанахан. Това съобщиха от военното ведомство в Анкара, предава турската държавна информационна агенция  Anadolu Agency . \r\nОчаква се Акар и Шанахан да разговарят в кулоарите на срещата на министрите на отбраната на НАТО, която ще се проведе в Брюксел в сряда и четвъртък, става ясно от изявление на Министерството на отбраната на Турция. \r\nВ работния график на турския военен министър са включени двустранни срещи с колегите му от Гърция, Франция, Република Северна Македония, Черна гора, Италия и Грузия. . Тереза Герова", "date": "2019.02.12", "title": "Anadolu Agency: Потвърдиха среща между министрите на отбраната на САЩ и Турция в Брюксел"}
{"url": "http://www.focus-news.net/news/2019/02/12/2622691/d-r-kristiyan-kirilov-obshtinski-savet-svishtov-krizisniyat-tsentar-v-selo-ovcha-mogila-se-okaza-dobar-primer-za-barza-i-neotlozhna-pomosht-v-otdalecheno-naseleno-myasto.html", "text": "Кризисният център в свищовското село Овча могила е добър пример за това как може да се окаже неотложна помощ на отговорните структури в критична ситуация. Той се намира на 35 км от общинския център и работата на служителите му е изключително полезна, поясни в предаването „Добре дошли в Свищов“ на  Радио „Фокус“ – Велико Търново  д-р Кристиян Кирилов, ръководител на доброволното формирование в свищовска община и председател на Общински съвет – Свищов. По думите му през миналата година структурата е получила отличие от Съвета на Европа за своето иновативно създаване и ефикасното му приложение в управлението на общините. „По своята същност той се оказа един много добър пример и вариант за бърза и неотложна помощ в отдалеченото за нас населено място – село Овча могила, което на около 35 км от Свищов.  Екипът,  който е там, помага в най-различни критични ситуации. Благодарение на него беше спасено училището, както и Домът за хора с деменция, за което бяха индивидуално наградени колегите от Центъра в село Овча могила“, допълни д-р Кирилов. \r\nТой припомни, че постоянно се търсят начини за осигуряване на финансиране за техника и обучения на служителите. \r\nЛуиза ТРАНЧЕВА", "date": "2019.02.12", "title": "Д-р Кристиян Кирилов, Общински съвет - Свищов: Кризисният център в село Овча могила се оказа добър пример за бърза и неотложна помощ в отдалечено населено място"}
{"url": "http://www.focus-news.net/news/2019/02/12/2622690/elena-aleksandrova-rim-blagoevgrad-v-grada-sa-izgradeni-nyakolko-pametni-znaka-svarzani-s-parvoto-osvobozhdenie-na-gorna-dzhumaya.html", "text": "В града са изградени няколко паметни знака, свързани с първото Освобождение на Горна Джумая. Това каза за  Радио „Фокус“ – Пирин  историкът и уредник в Регионален исторически музей – Благоевград Елена Александрова. Единият от тях е мястото, където са посрещнати руските войски. „Там има паметен знак, под формата на големи каменни морени. Намира се в близост до градския стадион. Другият паметен знак е в двора на черквата „Въведение Богородично“. Той е поставен по повод смъртта на майор Иван Павлович Орлински“, каза още Александрова. Тя добави, че майор Орлински намира смъртта си в Горна Джумая. „След войната избухва епидемия от тиф заради множеството войници, които преминават през града за това кратко време, пренася се заразата и майор Орлински умира. На тези паметни знаци всяка година на тази дата се поставят цветя в знак на признателност от страна на населението към това, което те са извършили“, каза още Александрова. \r\nЛивия НИНОВА", "date": "2019.02.12", "title": "Елена Александрова, РИМ – Благоевград: В града са изградени няколко паметни знака, свързани с първото Освобождение на Горна Джумая"}
{"url": "http://www.focus-news.net/news/2019/02/12/2622693/kmetat-na-sofiya-yordanka-fandakova-shte-proveri-rekonstruktsiyata-na-sgradata-na-mineralnata-banya-v-bankya-na-13-fevruari.html", "text": "На 13 февруари, сряда, от 12.30ч. кметът на София Йорданка Фандъкова ще провери реконструкцията на сградата на минералната баня в Банкя. Това съобщиха от пресцентъра на  Столична община . \r\nВ момента се изпълнява реконструкция, консервация и реставрация на минералната баня в Банкя. Сградата се намира до централния парк „Кестените“ в града.", "date": "2019.02.12", "title": "Кметът на София Йорданка Фандъкова ще провери реконструкцията на сградата на минералната баня в Банкя на 13 февруари"}
{"url": "http://www.focus-news.net/news/2019/02/12/2622694/shumen-administrativno-delo-otnosno-sanktsiyata-na-obshtinata-zaradi-otkriti-nerednosti-pri-provezhdaneto-na-obshtestveni-porachki-be-otlozheno-za-mesets-mart.html", "text": "Административно дело относно санкция на Община Шумен бе отложено за месец март, предаде репортер на  Радио „Фокус“ - Шумен . Делото е образувано във връзка с обжалване от страна на Община Шумен на решения за налагане на финансови корекции от управляващия орган на ОП „Региони в растеж\" заради открити нередности при провеждането на процедурите по Закона за обществените поръчки (ЗОП) при реализацията на проекта „Подобряване на образователната инфраструктура в гр. Шумен“. Днешното съдебно заседание касаеше определената финансова корекция от 418 529.94 лв., във връзка с проведена открита процедура по ЗОП с предмет „Извършване на строително-монтажни работи в СУ „Трайко Симеонов“, която не следва да бъде верифицирана при обработка на следващи искания за плащания. В съдебната зала присъства само адвокат Калоян Топалов, който защити позицията на МРРБ. Управляващият орган е установил незаконосъобразно отстраняване на един от участниците в процедурата, както и  незаконосъобразни методики за оценка на участниците. Съдът прие, че не следва да се произнася с решение до представяне в цялост на административната преписка и отложи делото за 12 март. „Все още сме в процес на доказване. Мога да кажа лично, че по този тип казуси има трайно установена практика, както на административните съдилища така и на ВАС, очаквам решението да бъде положително за нас, да бъде оставена без уважение жалбата на кмета на община Шумен, доколкото пак казвам, че като цяло нарушенията са типови и вече има установена трайна практика на съдилищата“, заяви след заседанието адвокат Калоян Топалов. Административни дела във връзка с оспорените от община Шумен финансови корекции, наложени от управляващия орган на ОП „Региони в растеж“, са насрочени на 21 февруари - от 10.00, 10.30 и от 11.00 часа. \r\nИвелина ИВАНОВА", "date": "2019.02.12", "title": "Шумен: Административно дело относно санкцията на Общината заради открити нередности при провеждането на обществени поръчки бе отложено за месец март"}
{"url": "http://www.focus-news.net/news/2019/02/12/2622682/kiril-dobrev-bsp-svideteli-sme-na-porednite-bezumiya-v-stroitelstvoto-na-patishta-ako-ne-beshe-tolkova-tazhno-sagata-shteshe-da-e-smeshna.html", "text": "Днес сме свидетели на поредните безумия в строителството на пътища, ако не беше толкова тъжно, сагата щеше да е смешна. Това каза заместник-председателят на БСП Кирил Добрев по време на пресконференция в централата на партията във връзка с телевизионен репортаж, който показва как се строят пътища преди да е приключила обществената поръчка, предаде репортер на  Агенция „Фокус“ . „Темата пътища не знам как да я подхвана. Ако не беше толкова тъжно, щеше да бъде много смешно. БСП по темата пътища сме постоянни - още преди година и нещо с колегата Жельо Бойчев внесохме сигнал и до ОЛАФ и до прокуратурата с всичко, което се случва по магистрала „Марица“. Последваха оставки, повдигнати обвинения, арести във фирми, обвинения за точене на ДДС“, припомни Добрев и добави, че БСП е минала и през темата за качеството на пътищата. „Некачествените пътища не са проблем на изпълнителя. Некачествените пътища са проблем на АПИ и държавните органи – тези които ги приемат. Винаги сме казвали, че за това нещо е отговорна държавата“, коментира Добрев.  \r\nЗаместник-председателят на БСП допълни, че когато му се плати и прибере половината сума е логично изпълнителят на прави пътища с два пъти по-малко асфалт и чакъл. „Минахме и през момента, в който корупцията вече убиваше - случаят със Своге“, заяви Добрев.  \r\nПо думите му днес сме свидетели на поредните безумия. „Една от най-известните телевизии направи разследване и показа как се работи по трасе, което все още е обект на обществена поръчка, без да е избран изпълнител и никой от държавните институции, АПИ, горско не знае всъщност кой работи по техния терен. Аз разбирам бъдещия строител - когато се бави обявяването на кандидата, се скъсяват сроковете за изпълнение. В лицето на този строител, имаме отговорен човек, който е решил да си направи работата предварително, така че да не губи време за някакви геоложки проучвания или тем подобни неща, което време ще използва в други дейности“, допълни Добрев.  \r\n„Ние от БСП с интерес ще следим как ще завърши тази сага, защото знаем какви са глобите, каква е наказателната отговорност за хора, които извършват действия в чужда собственост“, обясни заместник-председателят на БСП.  \r\nНие нямаме претенции към фирмите. Да не бързат да протестират, защото не са виновни те. Виновна е системата и държавата, която заобикаля обществените поръчки, коментира още той. Добрев допълни, че държавното дружество „Автомагистрали“ няма техническа възможност да извърши строителството на АМ „Хемус“. \r\nДеница КИТАНОВА", "date": "2019.02.12", "title": "Кирил Добрев, БСП: Свидетели сме на поредните безумия в строителството на пътища, ако не беше толкова тъжно, сагата щеше да е смешна"}
{"url": "http://www.focus-news.net/news/2019/02/12/2622696/veliko-tarnovo-v-grada-se-provezhda-kampaniya-za-premahvane-i-obezvrezhdane-na-izlezli-ot-upotreba-pestitsidi.html", "text": "В града започна премахване и обезвреждане на излезли от употреба пестициди и други препарати за растителна защита, съхранявани прилежно и по всички правила за безопасност в общински склад в покрайнините на града. Това съобщиха от пресцентъра на  Община Велико Търново . В рамките на следващите две седмици ще бъдат изнесени всички количества, събирани от 2015 година – 110 тона токсични препарати, от които 85 тона прахообразни и 25 000 литра течни. Пестицидите и химическите вещества ще бъдат транспортирани в Швейцария. \r\nДейността се извършва по българо-швейцарски проект, към който Община Велико Търново се присъедини. Финансирането е от Предприятието за управление на дейности по опазване на околната среда (ПУДООС). След изнасянето на веществата предстои саниране на складовете за съхранение, както и почистване на терените.  \r\nПроектът „Екологосъобразно обезвреждане на излезли от употреба пестициди и други препарати за растителна защита“ се реализира в общо 216 склада в цяла България.", "date": "2019.02.12", "title": "Велико Търново: В града се провежда кампания за премахване и обезвреждане на излезли от употреба пестициди"}
{"url": "http://www.focus-news.net/news/2019/02/12/2622675/dzhi-pi-grup-sklyuchihme-dogovor-za-izgrazhdaneto-na-tunel-zheleznitsa-zashtoto-e-v-polza-na-obshtestveniya-interes.html", "text": "Управителният съвет на „Джи Пи Груп“ заявява категорично, че през всички години компанията е работила, съобразявайки се със законовите разпоредби, и винаги е отчитала обществения интерес, и ще продължава да работи така. Това се посочва в  позиция  на компанията, изпратена до медиите. „Именно заради това ви уведомяваме, че с решение № 102 от 04.01.2019 година Върховният административен съд постанови, че обединението ДЗЗД „АМ Струма Тунел 2018“, чиито член е и „Джи Пи Груп“ АД, e законосъобразно избранo за изпълнител за изграждането на тунел „Железница“ по реда на Закона за обществените поръчки“, посочват от компанията. \r\n„Джи Пи Груп“ АД обяви намерението си за оттегляне от изграждането на тунел „Железница“ заради обществения интерес и манипулативната обстановка, която се опитваше да отъждестви граденото десетки години име на компанията в строителния бранш с престъпни квалификации. Близо три месеца по-късно Върховният административен съд безапелационно потвърди мотивите на Комисията за защита на конкуренцията и на възложителя - „Агенция пътна инфраструктура“, за избор на изпълнител на обществената поръчка“, допълват още те и уточняват, че като компания, която винаги е работила в интерес на българското общество и възможността за подобряване на инфраструктурата на България, осъзнават, че забавата в изграждането на посочените участъци на АМ „Струма“ е предпоставка за още тежки катастрофи, голям брой загинали и ранени. Компанията отбелязва, че дневно по този международен път минават над 20 хиляди моторни превозни средства.  \r\n„С оглед създалата се ситуация - скъсените срокове и възможността изграждането на този мащабен проект да бъде провалено, управителният съвет на „Джи Пи Груп“ АД се съобрази със законодателството и изпълни задълженията си, като сключи договор за изграждането на тунел „Железница“ с възложителя Агенция пътна инфраструктура. Същото ще бъде в полза на обществения интерес от предотвратяване на огромните загуби на държавния бюджет, които могат да възникнат при неизпълнение на проекта до 2023 г., и в подкрепа на пътната безопасност“, посочват още от „Джи Пи Груп“.", "date": "2019.02.12", "title": "„Джи Пи Груп“: Сключихме договор за изграждането на тунел „Железница“, защото е в полза на обществения интерес"}
{"url": "http://www.focus-news.net/news/2019/02/12/2622697/kyustendil-petima-sa-kandidatite-po-obshtestvenata-porachka-na-obshtina-dupnitsa-za-podmyana-vodoprovoda-v-selo-bistritsa.html", "text": "Петима кандидати са проявили интерес към обществената поръчка на Община Дупница за подмяна водопровода в село Бистрица. Това съобщи за  Радио „Фокус” – Кюстендил  Христо Апостолов, пресаташе на Община Дупница. В открито заседание комисия с председател зам.-кметът по икономическите въпроси Олга Китанова е отворила документите на кандидатите. На заседанието е присъствал и кметът на селото Кирил Огненски, както и представители на участниците. Прогнозната стойност за подмяна на водопровода на село Бистрица е 1 842 500 лева без ДДС, а прогнозният обхват за цялостна подмяна е 4.66 км. Амортизираната водопреносна мрежа в селото е с най-големи загуби в цялата община, като за 2017 година те са в размер на 78.2% при 2.02 средно аварии на километър годишно. \r\nВенцеслав ИЛЧЕВ", "date": "2019.02.12", "title": "Кюстендил: Петима са кандидатите по обществената поръчка на Община Дупница за подмяна водопровода в село Бистрица"}
{"url": "http://www.focus-news.net/news/2019/02/12/2622699/gabrovo-v-grada-beshe-otkrita-fotoizlozhba-po-povod-141-godini-ot-osvobozhdenieto-na-balgariya.html", "text": "В града беше открита фотоизложба на Национален парк - музей „Шипка-Бузлуджа“ по повод 141 години от Освобождението на България. Това съобщиха за  Радио „Фокус“ – Велико Търново  от Музея. Експозицията носи наименованието „И днес йощ Балканът…“. Представени са 44 творби на 20 автора и може да бъде разгледана до края на месец март. \r\nФотоизложбата е в резултат на обявения на 17 март 2016 година от Национален парк-музей „Шипка-Бузлуджа“ национален фотографски конкурс „И днес йощ Балканът…“, посветен на 60 години от създаването си. Разположен на самия театър на военните действия, музеят обхваща района на историческите места, свързани с отбраната на Шипченския проход по време на Руско-турската война от 1877/78 г.  \r\nЦелта на конкурса е да се разкаже за историята и развитието на Национален парк-музей „Шипка“ и да се опише със средствата на художествената фотография това изпълнено с исторически събития, патриотизъм и красива природа място. \r\nВ конкурса участваха български фотографи – професионалисти и любители, без възрастови ограничения, за да се насърчат за изява младите фотолюбители. Жури определи най-добрите творби, които да бъдат включени в представителната изложба. Конкурсът се проведе под егидата на Министерството на културата и съорганизатор – Национално сдружение Фотографска академия „Янка Кюркчиева“. \r\nЖурито класира на първо място творбата „Пазители” на Веселин Бонев, на второ място творбата „Скреж – 2″ на Калин Недков, третото място бе отредено на Ирена Пейчева за творбата „Залез – 2″. Присъдени бяха и две поощрителни награди на Деян Косев за творбата „Битката” и на Кольо Пейчев за творбата „На Шипка всичко е спокойно – 3″. \r\nНадежда КРЪСТЕВА", "date": "2019.02.12", "title": "Габрово: В града беше открита фотоизложба по повод 141 години от Освобождението на България"}
{"url": "http://www.focus-news.net/news/2019/02/12/2622692/kanal-5-makedoniya-verbalnata-nota-ot-atina-shte-bade-predadena-na-skopie-do-kraya-na-denya.html", "text": "В рамките на днешния ден Гърция трябва да предаде вербалната нота, с която официално ще уведоми Македония за ратификацията на Преспанското споразумение и Протокола за членството в НАТО в парламента в Атина, предава скопската телевизия  „Канал 5“ . \r\nВ кулоарите на срещата на Алианса, която започва в Брюксел в сряда, министрите на отбраната на двете балкански страни – Радмила Шекеринска и Евангелос Апостолакис, ще проведат разговор. Не е изключена възможността в рамките й Апостолакис да предложи на Шекеринска Гърция да обучава македонската армия.  Тереза Герова", "date": "2019.02.12", "title": "„Канал 5“ (Македония): Вербалната нота от Атина ще бъде предадена на Скопие до края на деня"}
{"url": "http://www.focus-news.net/news/2019/02/12/2622700/zam-ministar-yanko-ivanov-balgariya-shte-se-bori-za-namalyavaneto-na-hranitelnite-otpadatsi.html", "text": "Много от българските потребители не правят разлика между маркировката върху етикета за „използвай преди“ и „най-добър до“, които се поставят на продуктите. Храната трябва да се изхвърли, ако е превишен срока „използвай преди“. Ако обаче на продукта е отбелязана дата за „най-добър до“, тя определя срока на трайност и ако храната не е с променени вкус, цвят, мирис, може да се консумира след изтичане на срока на трайност с няколко дни, дори и повече (например спагети и макарони).  Този маркер посочва срок за свежест и  най добър вид, но храната е годна за консумация. Недоброто разбиране на понятията води и до висок процент на изхвърлена годна храна. Това стана ясно по време на кръгла маса на тема: „Обсъждане на борбата със загубите на храни в България“, съобщиха от пресцентъра на   Министерството на земеделието, храните и горите . Домакин на форума е Центърът за оценка на риска по хранителната верига (ЦОРХВ) към Министерство на земеделието, храните и горите. \r\nСпоред проучване на Европейската комисия едва 20% от българите познават значението на обозначението, „използвай преди“ което е за годност на храната. За да бъдат по-добре информирани потребителите, ще се провеждат информационни кампании и проучвания. В ЕС най-голям процент - около 54% от годната за консумация храна се разхищава от домакинствата, следвани от преработватели, услугите с храни и търговията. \r\n„Налага се да се предприемат мерки за промяна на отношението към на храните“, подчерта по време на  дискусиите заместник-министърът на земеделието, храните и горите Янко Иванов.  \r\n„Междуведомствена работна група разработва проект за Национална програма за предотвратяване и намаляване на загубите на храни с цел да се отговори на необходимостта за намаляване на загубите и разхищението на храни. Програмата представя рамка за вземане на практически решения, от всички участниците по хранителната верига вкл. Потребителите от ЕС. Очаква се в края на март 2019 г, да се приеме делегиран акт на ЕК, с които да се въведе единна методология за ДЧ\", посочи още доц. Иванов", "date": "2019.02.12", "title": "Зам.-министър Янко Иванов: България ще се бори за намаляването на хранителните отпадъци"}
{"url": "http://www.focus-news.net/news/2019/02/12/2622695/krasimir-yurukov-kmet-na-selo-katunitsa-napoitelni-sistemi-ead-e-institutsiyata-koyato-tryabva-da-poddarzha-digata-na-reka-chaya.html", "text": "„Напоителни системи“ ЕАД е институцията, която трябва да поддържа дигата на река Чая. Това каза за  Радио „Фокус“ - Пловдив  кметът на село Катуница Красимир Юруков. По думите му „Напоителни системи“ ЕАД е наела фирмата, която в момента извършва укрепителните дейности на защитната железобетонна стена. Тя защитава първите къщи на населеното място, които се намират на около 70 метра от реката. Кметът припомни, че причината да се стигне до пропадането на дигата е вследствие на нерегламентирания добив на инертни материали от коритото на река Чая. „Оттам дойде и проблемът с изместването на реката от нейното корито. В момента течението на реката тече в старото си корито. Брегът е укрепен. Оттук нататък трябва да се изправи железобетонната стена и нейното укрепване с бетон в основата ѝ и заскаляване от двете ѝ страни“, каза още Юруков. Вероятно дейностите по укрепването ще приключат след около месец. Кметът изрази задоволството си от реакцията на институциите в лицето на областния управител на област Пловдив. Частичното бедствено положение, което бе обявено минала седмица, остава в сила, докато не се отработи аварийният участък. \r\nМария РУСЕВА", "date": "2019.02.12", "title": "Красимир Юруков, кмет на село Катуница: „Напоителни системи“ ЕАД е институцията, която трябва да поддържа дигата на река Чая"}
{"url": "http://www.focus-news.net/news/2019/02/12/2622701/predsedatelyat-na-parlamentarnata-komisiya-po-kultura-i-medii-vezhdi-rashidov-vrachi-plaket-na-rakovoditelya-na-restavratsiyata-na-tsarkvata-sv-stefan-v-istanbul-fikrie-bulunmaz.html", "text": "Председателят на парламентарната Комисия по култура и медии Вежди Рашидов връчи плакет на Народното събрание ръководителя на реставрацията на желязната църква „Св. Стефан“ в Истанбул Фикрие Булунмаз, предаде репортер на  Агенция „Фокус“ . Церемонията по връчване на плакета се проведе в сградата на Народното събрание. Църквата е един от най-значимите български паметници на архитектурата и културата. Храмът е осветен на 8 септември 1898 година от Екзарх Йосиф. Тогава сградата, заедно с обзавеждането ѝ струват на българската държава около 1 млн. златни лева. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер“, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра. \r\nРеставрираната църква бе открита тържествено на 7 януари 2018 г. от премиера Бойко Борисов и президента на Турция Реджеп Тайип Ердоган. По-рано през деня Фикрие Булунмаз бе приета от министър-председателя Бойко Борисов, в рамките на която премиерът изрази благодарност за усърдната работа на целия екип, работил по възстановяването на българския храм в автентичен вид. \r\nДеница КИТАНОВА", "date": "2019.02.12", "title": "Председателят на парламентарната Комисия по култура и медии Вежди Рашидов връчи плакет на ръководителя на реставрацията на църквата „Св. Стефан“ в Истанбул Фикрие Булунмаз"}
{"url": "http://www.focus-news.net/news/2019/02/12/2622702/ministar-krasimir-karakachanov-shte-uchastva-v-bryuksel-v-sreshtata-na-ministrite-na-otbranata-na-stranite-chlenki-na-nato.html", "text": "Министърът на отбраната на Република България Красимир Каракачанов на 13 и 14 февруари ще участва в срещата на министрите на отбраната на страните-членки на НАТО в Брюксел, Кралство Белгия. Това съобщиха от пресцентъра на  Министерство на отбраната . На форума ще бъдат разгледани редица ключови въпроси от дневния ред на Алианса, които ще очертаят пътя за срещата на държавните и правителствени ръководители на НАТО през декември 2019 г. в Лондон. Министрите на отбраната ще обсъдят актуални теми от областта на Договора за унищожаване на ракетите със среден и малък обсег на действие, възпиращия и отбранителен потенциал на НАТО и новите политически указания за отбранително планиране.  \r\nВ рамките на срещата ще бъдат разгледани още справедливото споделяне на тежестите и отговорностите в НАТО, напредъка по изпълнение на ангажимента за инвестиции в отбраната, текущите операции и мисии на Алианса, сътрудничеството между НАТО и ЕС и развитието на европейските инициативи в областта на отбраната.", "date": "2019.02.12", "title": "Министър Красимир Каракачанов ще участва в Брюксел в срещата на министрите на отбраната на страните-членки на НАТО"}
{"url": "http://www.focus-news.net/news/2019/02/12/2622698/ministar-petya-avramova-prez-2019-g-predstoi-aktualizatsiya-na-deystvashtata-natsionalna-kontseptsiya-za-prostranstveno-razvitie.html", "text": "През 2019 г. предстои актуализация на действащата Национална концепция за пространствено развитие. Това каза министърът на регионалното развитие и благоустройството Петя Аврамова по време на „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ . „Приех с удоволствие да участвам в този форум, защото НСОРБ е наш стратегически партньор и вярвам, че с общи усилия ще подобрим качеството на живот в България“, заяви Аврамова. \r\nТя посочи, че новите европейски приоритети предвиждат засилена роля на местните власти по отношение на политиката за сближаване. „Така ще се фокусираме върху специфичните нужди и потенциали на конкретните територии. Водеща роля за изработването на стратегиите, за подбора на мерките ще имат съответните градски, местни и други териториални органи или организации. През 2019 г. предстои актуализация на действащата Национална концепция за пространствено развитие, която ще послужи за основа за програмирането на следващия програмен период. Предвиждаме в новата оперативна програма за регионално развитие средствата да бъдат разпределени по два основни приоритета – с градско и с регионално направление“, обясни регионалният министър. Аврамова посочи, че в предстоящия период не би трябвало да има бели петна. Тя уточни, че е важно да се намали делението на градски и селски територии. \r\n„Предложения от МРРБ проект за Закон за изменение и допълнение на Закона за регионалното развитие е с цел да се използва по-добре натрупаната обща база от информационни ресурси и капацитет. Страната ни със своите природни дадености има нужда от диференциран подход на развитие за всеки един регион. Затова през 2019 г. предстои изграждане на плановете за пространствено развитие от ниво две. Те ще отразят конкретните проблеми на дадения регион, както и неговите нужди“, обясни Аврамова. \r\nРегионалният министър посочи, че по отношение на градското измерение подборът на проектите ще бъде отговорност на градските общини, като тези проекти ще играят ролята на интегрирани териториални стратегии за градско развитие. „По отношение на регионалното измерение – регионалните съвети за развитие от ниво две имат потенциал да бъдат натоварени с допълнителни функции, като местните власти ще имат своята роля в тях“, заяви Аврамова. Като добър пример за регионален подход тя посочи изразеното желание на две общини - Сливен и Ямбол, за изграждане на четирилентов път помежду им. \r\nЦветилена СИМЕОНОВА", "date": "2019.02.12", "title": "Министър Петя Аврамова: През 2019 г. предстои актуализация на действащата Национална концепция за пространствено развитие"}
{"url": "http://www.focus-news.net/news/2019/02/12/2622669/georgi-svilenski-bsp-narodnite-predstaviteli-sa-bezsilni-pred-rakovodstvoto-na-avtomagistrali-da-poiskat-ramkovi-sporazumeniya-za-hemus.html", "text": "Народните представители са безсилни пред ръководството на „Автомагистрали“ да поискат рамкови споразумения за „Хемус“. Това каза ПГ на „БСП за България“ Георги Свиленски по време на пресконференция в централата на партията, предаде репортер на  Агенция „Фокус“ . „В същото време поставихме въпроса за така наречените рамкови споразумения. На първо писмо се отговори, че няма рамкови споразумения, на второто писмо се отговори, че рамковите споразумения са две. На трето писмо отговор, писмен и от парламентарна трибуна, министърът на регионалното развитие вече предостави списък от 30-40 фирми, които имат рамкови споразумения и не ги предостави. Обръщам се и с молба към медиите, искайте ги и вие“, каза Свиленски.  \r\nДеница КИТАНОВА", "date": "2019.02.12", "title": "Георги Свиленски, БСП: Народните представители са безсилни пред ръководството на „Автомагистрали“ да поискат рамкови споразумения за „Хемус“"}
{"url": "http://www.focus-news.net/news/2019/02/12/2622704/varna-s-voenni-pochesti-v-grada-byaha-otbelyazani-151-godini-ot-rozhdenieto-na-kap-i-rang-dimitar-dobrev.html", "text": "С военен ритуал във Варна беше отбелязана 151-та годишнина от рождението на кап. I ранг Димитър Добрев, свързан с най-голямата българска военна победа на море – победата над турския крайцер „Хамидие“ през 1912 г. Това съобщиха от  Военноморските сили . По време на честването венци и цветя бяха поднесени пред паметника на офицера в Морската градина, пред Военноморския музей. По време на тържеството директорът на Военноморския музей в града д-р Мариана Кръстева обяви началото на традиционния конкурс за историческо есе, посветен на 140-ата годишнина от създаването на ВМС. Темите в тазгодишното издание са „Флотоводци и герои на българската военноморска история“, „Бойната слава на флота“ и „Флотът и предизвикателствата на съвременния свят“.", "date": "2019.02.12", "title": "Варна: С военни почести в града бяха отбелязани 151 години от рождението на кап. I ранг Димитър Добрев"}
{"url": "http://www.focus-news.net/news/2019/02/12/2622706/dobrich-okrazhnata-prokuratura-predade-na-sad-mazh-obvinen-za-dlazhnostno-prisvoyavane-v-osobeno-golemi-razmeri.html", "text": "Днес Окръжна прокуратура- Добрич внесе обвинителен акт срещу А.К., който е обвинен за длъжностно присвояване в особено големи размери, съобщиха от  Прокуратурата . На 16 февруари 2015 г. А.К., непосредствено след като е бил освободен от длъжност „управител“ на търговско дружество и преди това обстоятелство да бъде вписано в Търговския регистър, се е разпоредил с имущество, собственост на търговското дружество – продал 86 броя апартаменти, намиращи се в село Кранево, област Добрич. С това си действие обвиняемият е причинил вреда на търговското дружество в размер на 11 460 615 лева.", "date": "2019.02.12", "title": "Добрич: Окръжната прокуратура предаде на съд мъж, обвинен за длъжностно присвояване в особено големи размери"}
{"url": "http://www.focus-news.net/news/2019/02/12/2622671/afp-tereza-mey-poiska-ot-deputatite-v-london-otsrochka-za-pregovorite-za-brekzit.html", "text": "Министър-председателят на Обединеното кралство Тереза Мей призова депутатите в Лондон да й дадат повече време за преговорите с Европейския съюз за предоговаряне на споразумението за Брекзит, предава  AFP . \r\n„След като постигнахме споразумение с ЕС за по-нататъшни преговори, сега ни е необходимо известно време, за да завършим този процес\", подчерта Мей. Същевременно тя обеща, че следващата серия гласувания в парламента за Брекзит ще се проведе на 27 февруари. \r\nПо план Великобритания трябва да излезе от структурите на Общността на 29 март тази година, припомня агенцията. Тереза Герова", "date": "2019.02.12", "title": "AFP: Тереза Мей поиска от депутатите в Лондон отсрочка за преговорите за Брекзит"}
{"url": "http://www.focus-news.net/news/2019/02/12/2622707/vezhdi-rashidov-gerb-fikrie-bulunmaz-napravi-perla-v-tsentara-na-istanbul-ot-pravoslavnata-balgarska-tsarkva-sv-stefan.html", "text": "Фикрие Булунмаз направи перла в центъра на Истанбул от православната българска църква „Св. Стефан“. Това каза председателят на парламентарната Комисия по култура и медии и депутат от ГЕРБ Вежди Рашидов, при на връчването на плакет на ръководителя на реставрацията на желязната църква „Св. Стефан“ в Истанбул Фикрие Булунмаз, предаде репортер на  Агенция „Фокус“ .  \r\nРашидов заяви, че Фикрие Булунмаз е добър приятел на България. „Винаги си е у дома, като дойде при нас. Ние си я обичаме като човек, който е свързан с България и с православието, да ни е жива и здрава“, коментира той.  \r\nВежди Рашидов посочи, че двамата са обсъждали реставрацията на „Св. Стефан“ от началото до самия край. „Всички етапи минаха през нас“, допълни той. \r\nДеница КИТАНОВА", "date": "2019.02.12", "title": "Вежди Рашидов, ГЕРБ: Фикрие Булунмаз направи перла в центъра на Истанбул от православната българска църква „Св. Стефан“"}
{"url": "http://www.focus-news.net/news/2019/02/12/2622687/ministar-petya-avramova-api-e-deystvala-iztsyalo-v-ramkite-na-zakona-po-proekta-za-izgrazhdaneto-na-tunel-zheleznitsa.html", "text": "По проекта за изграждането на тунел „Железница“ АПИ е действала изцяло в рамките на закона. Това каза пред журналисти министърът на регионалното развитие и благоустройството Петя Аврамова, предаде репортер на  Агенция „Фокус“ . „Процедурата за изграждане на тунел „Железница“ е една извървяна процедура изцяло по Закона за обществените поръчки. Има избран изпълнител – това е „Джи Пи Груп“, има и класиран на второ място. „Джи Пи Груп“ изрази медийно становище за отказване от процедурата, но това не означава писмено изпращане до АПИ“, заяви Аврамова. \r\nТя посочи, че АПИ е поискала подновяване на офертите на „Джи Пи Груп“ и на „Главболгарстрой“, тъй като е изтекъл срокът за тяхната валидност. „Класиралият се на второ място не е подновил своята оферта и АПИ всъщност е действала по законния начин – поканила е класиралия се на първо място за сключване на договор. Нямаме писмен отказ, така че договорът е факт“, заяви регионалният министър и посочи, че АПИ е действала изцяло в рамките на закона.  \r\n„Няма как да отстраним участник по други причини, освен чисто законовите. Надявам се процедурите и за останалите отсечки да вървят нормално, да няма обжалвания, така че да можем да построим магистралата до 2023 г.“, обясни Аврамова. \r\nЦветилена СИМЕОНОВА", "date": "2019.02.12", "title": "Министър Петя Аврамова: АПИ е действала изцяло в рамките на закона по проекта за изграждането на тунел „Железница“"}
{"url": "http://www.focus-news.net/news/2019/02/12/2622710/veliko-tarnovo-v-grada-shte-bade-predstavena-izlozhba-po-povod-136-godini-ot-rozhdenieto-na-boris-denev.html", "text": "В града ще бъде представена изложба по повод 136 години от рождението на Борис Денев. Това съобщиха за  Радио „Фокус“ – Велико Търново  от Художествена галерия „Борис Денев“. Изложбата ще бъде открита тази вечер от 18.00 часа. Експозицията носи името „Борис Денев – художникът-публицист“. За пръв път ще бъдат показани негови фейлетони и статии, публикувани на страниците на различни издания в периода между двете Световни войни. \r\nБорис Денев е български художник, предимно пейзажист, но и автор на портрети и фигурални композиции. Роден е през 1883 година в Търново. За кратко е бил учител във великотърновското село Иванча. Изявява се като самоук художник през 1909 година с първата си самостоятелна изложба. През 1909 – 1914 година специализира живопис в Мюнхен при проф. Лео фон Льофтц, Карл фон Маар и Анджело Янк. Доброволец в Балканската война. Художник при Министерство на войната (1914 – 1929). През 20-те години работи известно време в Италия. Бил е учител в Първа мъжка гимназия в София, а от 1931 година се отдава на свободна практика. След Деветосептемврийския преврат на 1 ноември Борис Денев е арестуван от новата власт. След пет месеца в Софийския затвор и пет месеца в Дупнишкия лагер е освободен, без да бъде съден. Изключен е от СБХ. През 1956 година Борис Денев е възстановен в СБХ, през 1967 година е напълно реабилитиран и удостоен със званието „Заслужил художник“, но едва през 1980-те години СБХ организира негова изложба. \r\nНякои от картините на автора са изложени в Художествената галерия „Борис Денев“ във Велико Търново, друга част от тях в Националната художествена галерия в София. \r\nНадежда КРЪСТЕВА", "date": "2019.02.12", "title": "Велико Търново: В града ще бъде представена изложба по повод 136 години от рождението на Борис Денев"}
{"url": "http://www.focus-news.net/news/2019/02/12/2622705/tass-spored-venetsuelskiya-poslanik-v-rusiya-guaydo-e-verbuvan-ot-sasht-oshte-predi-deset-godini.html", "text": "Според посланика на Каракас в Москва Карлос Рафаел Фариа Тортоса лидерът на венецуелската опозиция Хуан Гуайдо е вербуван от САЩ още преди 10 г. Съответното дипломатът заяви на заседание на работната група на временната комисия на Съвета на федерацията по защита на държавния суверенитет и предотвратяване намесата във вътрешните работи на Руската федерация, предава  TACC . \r\n„Съгласно нашите данни, Гуайдо е вербуван преди 10 г. Той е като марионетка, зад него стоят и говорят САЩ“, увери венецуелският посланик в Москва. Тереза Герова", "date": "2019.02.12", "title": "ТАСС: Според венецуелския посланик в Русия Гуайдо е вербуван от САЩ още преди десет години"}
{"url": "http://www.focus-news.net/news/2019/02/12/2622703/ministar-rumen-porozhanov-ako-sredstvata-v-selskostopanskata-politika-na-es-badat-namaleni-s-do-15-imame-gotovnost-za-darzhavno-safinansirane-koeto-da-pokrie-ostataka.html", "text": "Ако намалението на средствата в селскостопанската политика на ЕС остане до 15%, имаме готовност за държавно съфинансиране, което да покрие остатъка. Това каза министърът на земеделието, храните и горите Румен Порожанов по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ . \r\n„Сложен период е договарянето на новия програмен период за 2021-2017 г. Многогодишната финансова рамка е много тежък документ, преминаващ през много дебати, докато бъде приет. Дефицитите, които се оформиха в рамките на „Брекзит“ и на новите политики на финансиране, застрашиха да имаме намаление на бюджетите между 10 и 15%, което е доста сериозно. С 11,4% се увеличиха вноските, които всяка страна-членка трябва да прави“, заяви Порожанов. \r\nТой посочи, че в селскостопанската политика намалението на бюджета е 5%. „Възможността, която се дава, е страните-членки да съфинансират и да покрият намалението, което е до 15%. Ние го дебатирахме у нас и имаме готовност това намаление да бъде съфинансирано на държавно ниво. И така средствата се доближават до 3 млрд. евро“, обясни той. \r\nПорожанов припомни, че намалението на директните плащания е с 4%, но то няма да засегне България. „Така че земеделският сектор трябва да бъде относително спокоен“, обясни той. \r\nЗемеделският министър, че трябва да се променят проектите, които да бъдат финансирани от общините. „Трябва да имаме по-ясна регионална политика. В момента този конкурентен принцип, който прилагаме, не смятам, че е правилният. Трябва да имаме предсказуемост още в началото на програмния период и да е ясно какви цели се постигат с отпуснатите средства“, обясни Порожанов. \r\nЦветилена СИМЕОНОВА", "date": "2019.02.12", "title": "Министър Румен Порожанов: Ако средствата в селскостопанската политика на ЕС бъдат намалени с до 15%, имаме готовност за държавно съфинансиране, което да покрие остатъка"}
{"url": "http://www.focus-news.net/news/2019/02/12/2622711/kyustendil-obshtinata-shte-predstavi-rezultatite-ot-proekta-energiyna-efektivnost-v-mnogofamilni-zhilishtni-sgradi-na-15-fevruari.html", "text": "Общината приключва изпълнението на проекта „Енергийна ефективност в многофамилни жилищни сгради“. Това съобщиха за  Радио „Фокус” – Кюстендил  от Община Кюстендил. По този повод на 15 февруари от 11.00 часа ще бъдат представени крайните резултати от проекта. Информацията ще бъде представена в залата на читалище „Братство”. Самият проект е финансиран по Оперативна програма „Региони в растеж”. Реализирането на проект „Енергийна ефективност в многофамилни жилищни сгради“ е допринесъл за повишаване на енергийната ефективност и удължаване на жизнения цикъл на многофамилни жилищни сгради в град Кюстендил. Инвестициите в мерки за енергийна ефективност и необходимите мерки по конструктивно възстановяване, допринасят за намаляване на енергопотреблението на домакинствата и за подобряване на качеството на въздуха. В проекта, чиято стойност е 2.5 милиона лева, са включени пет многофамилни сгради. \r\nВенцеслав ИЛЧЕВ", "date": "2019.02.12", "title": "Кюстендил: Общината ще представи резултатите от проекта „Енергийна ефективност в многофамилни жилищни сгради“ на 15 февруари"}
{"url": "http://www.focus-news.net/news/2019/02/12/2622712/ministar-petya-avramova-prihodite-ot-tol-taksite-nyama-kak-da-badat-prerazpredeleni-kam-obshtinite.html", "text": "Приходите от тол таксите няма как да бъдат преразпределени към общините. Това каза министърът на регионалното развитие и благоустройството Петя Аврамова по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ .  \r\n„Проблемът с пътищата както от републиканската пътна мрежа, така и на общинските пътища е и на МРРБ, и на общините. И общините, и държавата имат нужда от средства, с които да ги рехабилитират“, заяви Аврамова и посочи, че отговорността е обща. „Аз и АПИ твърдо стоим зад искането на общините да имат повече средства за пътищата и този диалог трябва да продължи. Но средствата, които ще се събират от тол таксите няма как да бъдат преразпределени – каквото предложение има НСОРБ за 20% да отиват при общините, защото разпоредбите са залегнали в директива. И няма как да харчим средствата, събирани от тол такси, за други пътища освен за републиканската инфраструктура“, заяви Аврамова. \r\nЦветилена СИМЕОНОВА", "date": "2019.02.12", "title": "Министър Петя Аврамова: Приходите от тол таксите няма как да бъдат преразпределени към общините"}
{"url": "http://www.focus-news.net/news/2019/02/12/2622708/plovdiv-dva-protivopozharni-avtomobila-shte-ostanat-i-tazi-nosht-na-myastoto-na-pozhara-kray-voyvodinovo.html", "text": "Два противопожарни автомобила ще останат и тази нощ на мястото на пожара край Войводиново. Това съобщи за  Радио „Фокус” - Пловдив  инспектор Цвятко Дешев, говорител на РДПБЗН. „Това се прави с цел сигурност. През целият ден днес огнеборците доизгасяваха димящи остатъци”, уточни Дешев. Още сутринта беше ясно, че пожарът е почти изгасен, има само леко димоотделяне, няма пламъчно горене. \r\nПредстои да се изясняват причините за пожара в цеха за преработка на месо, който избухна в неделя след 18.30 часа. По случая е образувано досъдебно производство, което се наблюдава от Окръжна прокуратура – Пловдив. \r\nЦветана ТОНЧЕВА", "date": "2019.02.12", "title": "Пловдив: Два противопожарни автомобила ще останат и тази нощ на мястото на пожара край Войводиново"}
{"url": "http://www.focus-news.net/news/2019/02/12/2622715/sport-karolin-vozhnyatski-otkaza-uchastie-v-doha.html", "text": "Датчанката Каролин Вожняцки отказа участие в турнира в Доха, Катар, заради вирусно заболяване. Тя бе поставена под номер 6 в основната схема и трябваше да играе с чехкинята Каролина Мухова в първия кръг. Нейното място ще бъде заето от австралийката Саманта Стоусър. По-рано от участие се отказаха световната номер едно Наоми Осака и австралийката Ашли Барти.", "date": "2019.02.12", "title": "Спорт: Каролин Вожняцки отказа участие в Доха"}
{"url": "http://www.focus-news.net/news/2019/02/12/2622709/smolyan-regionalniyat-shtab-za-borba-s-grip-i-ostri-respiratorni-zabolyavaniya-otmeni-gripnata-epidemiya-v-obshtina-madan.html", "text": "Във връзка с нормализиране на обстановката в община Мадан по отношение на заболяемостта от грип и остри респираторни заболявания, Регионалният щаб за борба с грип и ОРЗ реши да се отмени грипната епидемия и въведените противоепидемични мерки в лечебните заведения, считано от 12 февруари 2019 година. Това съобщиха от  Регионалната здравна инспекция – Смолян .", "date": "2019.02.12", "title": "Смолян: Регионалният щаб за борба с грип и остри респираторни заболявания отмени грипната епидемия в община Мадан"}
{"url": "http://www.focus-news.net/news/2019/02/12/2622713/predsedatelyat-na-abv-mladezhi-plamena-zayachka-provede-sreshta-v-darzhavnata-duma-s-predsedatelya-na-mladezhkiya-parlament-mariya-voropaeva.html", "text": "Председателят на АБВ - Младежи проведе работна среща с председателя на Младежкия Парламент - Мария Воропаева в Държавната Дума. Това съобщиха от пресцентъра на  ПП АБВ . Те обсъдиха предстоящи съвместни инициативи, както и конкретни мероприятия по случай 140 години от установяването на дипломатически отношения между България и Русия. \r\nЗаячка подари на Воропаева албум с подбрани фотографии от България и я покани да посети столицата на културата.", "date": "2019.02.12", "title": "Председателят на АБВ - Младежи Пламена Заячка проведе среща в Държавната Дума с председателя на младежкия парламент Мария Воропаева"}
{"url": "http://www.focus-news.net/news/2019/02/12/2622716/ministar-petya-avramova-prez-2020-g-api-shte-osiguri-rehabilitatsiyata-na-patishtata-s-prihodite-ot-tol-taksite-i-ot-byudzheta-shte-ostavat-sredstva-za-chetvartoklasnata-patna-mrezha.html", "text": "През 2020 г. АПИ ще осигури рехабилитацията на пътищата с приходите от тол таксите и от бюджета ще остават средства за четвъртокласната пътна мрежа. Това каза министърът на регионалното развитие и благоустройството Петя Аврамова по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, , предаде репортер на  Агенция „Фокус“ .  \r\nВъв връзка с искане на НСОРБ част от бюджета на АПИ – 100 млн. лв., да се преразпредели към общините, Аврамова коментира: „На 16 август 2019 г. ще пуснем тол системата в тестови режим. Така че 2019 г. не е годината, в която АПИ ще разполага с много голям собствен бюджет, събран от приходите от тол и от винетни такси, така че да разчита само на тях и да не получи средства от бюджета на държавата. Но през 2020 г. предвиждаме системата да работи вече в пълния си капацитет. И поехме ангажимент да се самозидържаме във връзка с рехабилитацията на пътищата“. Аврамова посочи, че по този начин в държавния бюджет ще могат да се освободят средства, които да отидат за четвъртокласната пътна мрежа. \r\nЦветилена СИМЕОНОВА", "date": "2019.02.12", "title": "Министър Петя Аврамова: През 2020 г. АПИ ще осигури рехабилитацията на пътищата с приходите от тол таксите и от бюджета ще остават средства за четвъртокласната пътна мрежа"}
{"url": "http://www.focus-news.net/news/2019/02/12/2622714/smolyan-kmetat-na-chepelare-slavka-chakarova-shte-napravi-otchet-za-deynostta-na-obshtinata-za-2018-g-na-13-fevruari.html", "text": "Кметът на Чепеларе Славка Чакърова ще направи отчет за дейността на Общината за 2018 г., който ще се състои на 13 февруари от 17.00 часа в Заседателната зала на Общината. Това съобщиха от  Община Чепеларе .", "date": "2019.02.12", "title": "Смолян: Кметът на Чепеларе Славка Чакърова ще направи отчет за дейността на Общината за 2018 г. на 13 февруари"}
{"url": "http://www.focus-news.net/news/2019/02/12/2622717/d-r-hristo-kuzov-arheolog-pri-razkopki-vav-varna-e-otkrit-pechat-na-yustinian-parvi.html", "text": "При разкопки във Варна през сезон 2018 е открит печат на Юстиниан Първи, който е скрепвал кореспонденцията на императорската канцелария. Това каза археологът д-р Христо Кузов на пресконференция в Регионалния исторически музей-Варна по повод Деня на археологията в България, предаде репортер на  Радио „Фокус“ – Варна . Кузов добави, че за трети път се провеждат и проучвания в римския град Марцианопол. Той допълни, че археологическите разкопки се водят се в сектор западно от Музея на мозайките в град Девня. „Тук обитаването е било много интензивно. Става въпрос само за Римска и Късноантична епоха. Има 6 етапа на обитаване и застрояване“, каза още д-р Христо Кузов. По думите му е открит зид от строителство от началото на 3 век. „В началото строителството е било от дърво. В средата на втората половина на 3 век градът е опожарен и унищожен“, коментира археологът. Той допълни, че най-масивно и представително е било застрояването по времето на първата тетрархия, когато Марцианопол става столица на Втора Мизия. Според него тогава  строежите са били най-атрактивни, с мраморна облицовка и настилка, с  мозайка и дори на места с подово и стенно отопление. Д-р Христо Кузов поясни, че от този период няма регистрирани опожарявания. „Следващите застроявания, след поредното разрушение на града, са зидария с камък, кирпич на каменен цокъл, а през 6 век строителството се регистрира само като културен пласт и  находки, защото е нестабилно“, отбеляза експертът. Друга интересна находка, която е открита, освен печатът на Юстиниан I е митническа пломба от 5 век. \r\nСияна БУХЛАРСКА", "date": "2019.02.12", "title": "Д-р Христо Кузов, археолог: При разкопки във Варна е открит печат на Юстиниан Първи"}
{"url": "http://www.focus-news.net/news/2019/02/12/2622718/burgas-v-pomorie-shte-bade-predstavena-knigata-ikoni-ot-tsarkvata-preobrazhenie-gospodne-v-pomorie-hv-hh-v.html", "text": "Представят книгата „Икони от църквата „Преображение Господне“ в Поморие (ХV – ХХ в.)“. Това съобщиха от пресцентъра на  Община Поморие . Представянето ще се състои на 15 февруари 2019 г. от 18.00 часа в Градската художествена галерия „Дечко Стоев“ в Поморие. Автор е д-р Александра Ф. Трифонова – главен асистент по византийско изкуство към Центъра за славяно-византийски проучвания „Проф. Иван Дуйчев“ при СУ „Св. Климент Охридски“.", "date": "2019.02.12", "title": "Бургас: В Поморие ще бъде представена книгата „Икони от църквата „Преображение Господне“ в Поморие (ХV – ХХ в.)“"}
{"url": "http://www.focus-news.net/news/2019/02/12/2622721/kyustendil-sadat-ostavi-v-aresta-mazh-obvinen-za-krazhba-na-vodostochni-trabi-ot-sgradata-na-obshtinata.html", "text": "Съдът остави в ареста мъж, обвинен за кражба на медни водосточни тръби от сградата на Общината. Това съобщиха за  Радио „Фокус” – Кюстендил  от Районната прокуратура. Под ръководството на прокуратурата се води бързо производство за извършена кражба на движими вещи, собственост на Община Кюстендил. В хода на разследването извършителят на деянието е установен. Става въпрос за мъж, многократно осъждан за престъпления от общ характер. В рамките на една седмица той отнел седем медни водосточни тръби. Към настоящия момент мъжът е привлечен и разпитан в качеството на обвиняем. По искане на прокуратурата спрямо него е определена мярка за неотклонение „Задържане под стража“. \r\nВенцеслав ИЛЧЕВ", "date": "2019.02.12", "title": "Кюстендил: Съдът остави в ареста мъж, обвинен за кражба на водосточни тръби от сградата на Общината"}
{"url": "http://www.focus-news.net/news/2019/02/12/2622722/smolyan-mechka-i-malko-meche-sa-saborili-7-pchelni-koshera-kray-selo-mitovska.html", "text": "Мечка и малко мече са съборили 7 пчелни кошера край село Митовска. Това съобщиха от  РИОСВ – Смолян . Експерти от Регионалната инспекция по околната среда и водите – Смолян са провери на 10 февруари сигнал за разрушен от мечка пчелин в землището на село Митовска, община Мадан. При огледа е установено, че 7 от общо 11 кошера в пчелина са съборени. По извадените пити са открити следи от нокти на мечка. В близост до пчелина има следи, по които може да се съди, че щетата е нанесена от женска мечка с малко. Пчелинът не е бил обезопасен с ограда или електропастир. \r\nС оглед покачването на температурите през последните дни и значителната загуба на тегло на мечките през зимните месеци не са изключени нови нападения над селскостопанско имущество. РИОСВ – Смолян призовава стопаните на селскостопански животни и пчелини да предприемат превантивни мерки по опазване им. Част от мерките за предотвратяване на нападенията са поставяне на телени или електрически огради, недопускането на паша на животните без овчарски кучета и пастир и затварянето им през нощта. \r\nТова е първата регистрирана щета от мечка за 2019 г. РИОСВ - Смолян ще изготви предложение за обезщетяване на собственика.", "date": "2019.02.12", "title": "Смолян: Мечка и малко мече са съборили 7 пчелни кошера край село Митовска"}
{"url": "http://www.focus-news.net/news/2019/02/12/2622719/veliko-tarnovo-s-nad-1-500-martenichki-dnevniyat-tsentar-za-detsa-s-uvrezhdaniya-v-svishtov-shte-uchastva-v-traditsionniya-martenski-bazar-na-obshtinata.html", "text": "С над 1 500 мартенички Дневния център за деца с увреждания в Свищов ще участва в традиционния мартенски базар на Общината. Традиционните украшения ще се предлагат и в институцията и всеки, който иска да си купи, може да се свърже с ръководството на Центъра. Това съобщи в ефира на  Радио „Фокус“ – Велико Търново  директорът на институцията Теменужка Тодорова. „Събраните средства ще бъдат вложени в купуване на нова техника и оборудване. Последната подобна акция се проведе по Коледа. Включиха се хора от различни градове и Свищов, разбира се. Тогава изработихме над 500 коледни картички и събрахме 2950 лв.  С тях ще бъде купен терапевтичен стол за дете с двигателни увреждания, а с остатъка материали за двете Монтесори зали“, уточни тя. Мартенската кампания стартира тази седмица и ще продължи до началото на следващия месец. \r\nЛуиза ТРАНЧЕВА", "date": "2019.02.12", "title": "Велико Търново: С над 1 500 мартенички Дневният център за деца с увреждания в Свищов ще участва в традиционния мартенски базар на Общината"}
{"url": "http://www.focus-news.net/news/2019/02/12/2622723/kyustendil-normalno-se-osashtestvyava-dvizhenieto-po-patishtata-v-oblastta-nastilkite-sa-suhi.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки навсякъде са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.02.12", "title": "Кюстендил: Нормално се осъществява движението по пътищата в областта, настилките са сухи"}
{"url": "http://www.focus-news.net/news/2019/02/12/2622724/vratsa-dvama-dushi-sa-zadarzhani-za-napadenie-s-nozh-na-semeystvo-v-selo-varbitsa.html", "text": "Двама души са задържани за нападение с нож на семейство в село Върбица. Това съобщиха от  ОДМВР - Враца . Сигналът за нападението е подаден в 2.35 часа днес в РУ - Враца. Съобщено е, че минути преди това в къща в село Върбица двама мъже нахлули в жилището на живеещи на семейни начала мъж и жена, и двамата на 18-годишна възраст. При последвалия скандал и саморазправа, двамата нападатели нанесли прободни рани на мъжа и жената. Пострадалите са транспортирани в болницата в град Враца, където жената е прегледана и освободена, а мъжът е оставен на лечение, към момента без опасност за живота. \r\nСлед проведени бързи издирвателни действия от служители на ОДМВР - Враца, двамата нападатели са задържани в село Габаре. Задържаните са 21-годишен от село Камено поле, криминално проявени и осъждан за кражби, изнасилване и хулиганство; 16-годишен, също от с.Камено поле, криминално проявен и осъждан за кражби. Установено е, че 21-годишният в миналото е живял с пострадалата жена. Образувано е досъдебно производство. Работата по случая продължава.", "date": "2019.02.12", "title": "Враца: Двама души са задържани за нападение с нож на семейство в село Върбица"}
{"url": "http://www.focus-news.net/news/2019/02/12/2622725/burgas-rzi-initsiira-antispin-kampaniya-pod-moto-uznay-svoya-status.html", "text": "РЗИ инициира антиспин кампания под мото „Узнай своя статус“, с което ще се отбележи 14 февруари – Ден на влюбените. Това каза за  Радио „Фокус“ – Бургас  д-р Георги Паздеров, директор на Регионална здравна инспекция в Бургас. „Партньори в кампанията са доброволци от БМЧК, Общински младежки клуб „J.J.Cool A“, Община Бургас, бургаски училища“, каза още Паздеров. По думите му на 14 февруари от 09.00 до 16.00 часа ще се  предоставят на гражданите услуги по доброволно и анонимно консултиране и изследване на ХИВ/СПИН с бърз тест във вирусологичната лаборатория и в кабинетите за анонимно и безплатно изследване и консултиране за ХИВ/СПИН на Регионална здравна инспекция, намиращ се на ул. „Александровска“ 120, ет. 1, каб. 102. „От 09.30 часа до 16.00 часа служители на РЗИ - Бургас, екипи обучители на връстници на техните съученици и учители ще раздават здравно-информационни материали, предпазни средства и червени лентички. по бургаските училища“, допълни Паздеров. Според думите му паралелно ще се провеждат лекции, беседи, дискусии и прожекция на филм „Ти гониш“. „През целия ден доброволци от БМЧК, Общински младежки клуб „J.J.Cool A“ и служители на РЗИ - Бургас ще раздават ЗИМ, кондоми и валентинки по бургаските кафенета и нощни заведения“, заяви директорът на РЗИ - Бургас. \r\nДеница ДИМИТРОВА", "date": "2019.02.12", "title": "Бургас: РЗИ инициира антиспин кампания под мото „Узнай своя статус“"}
{"url": "http://www.focus-news.net/news/2019/02/12/2622726/api-vazstanoveno-e-dvizhenieto-po-pat-ii-81-prez-prohoda-petrohan.html", "text": "Възстановено е движението по път II-81 през прохода Петрохан. Това съобщиха от пресцентъра на  Агенция „Пътна инфраструктура“ .", "date": "2019.02.12", "title": "АПИ: Възстановено е движението по път II-81 през прохода Петрохан"}
{"url": "http://www.focus-news.net/news/2019/02/12/2622730/vidin-rayonnata-zdravnoosiguritelna-kasa-ima-dogovor-s-26-apteki-na-teritoriyata-na-oblastta.html", "text": "26 аптеки във Видин и областта осигуряват лекарствени продукти, частично или изцяло заплащани със средства от здравноосигурителния фонд. Това съобщи на пресконференция д-р Владимир Вълчев, директор на РЗОК, предаде репортер на  Радио „Фокус\" . В началото на месец февруари РЗОК - Видин е направила превод в размер на 428 108 лв., с което е обезпечен и последният финансов период за календарната 2018 година. Освен в община Видин, аптеки с договор с Касата има в общините Белоградчик, Кула, Брегово и Димово. Районна здравноосигурителна каса – Видин е сключила договор със 7 аптеки извън областния град, 2 от които в град Белоградчик, гр. Кула – 2, гр. Брегово, Димово, както и в село Градец. С подписването на договорите и допълнителните споразумения към тях се осигуряват лекарства, както и диетични храни, медицински изделия, тест-ленти. Инсулин с начин на предписване – по протокол I C са поели ангажимент да осигуряват 15 аптеки, от които и в град Белоградчик, в Брегово и село Градец. 15 аптеки осигуряват и тест-ленти, вкл. извън областния град – в аптеки в Белоградчик и Градец. 12 от аптеките с договор с Касата осигуряват и медицински изделия за прилагане с инсулинова помпа. Лекарства за поддържаща хормонална терапия на болни от злокачествени заболявания, предписвани по протокол 1С, се осигуряват от 21 аптеки в област Видин, от които извън град Видин – в Белоградчик, Димово, Брегово и Градец. \r\nАнна ЛОЗАНОВА", "date": "2019.02.12", "title": "Видин: Районната здравноосигурителна каса има договор с 26 аптеки на територията на областта"}
{"url": "http://www.focus-news.net/news/2019/02/12/2622728/montana-15-godini-zatvor-poluchi-mazh-obvinen-za-ubiystvo-v-selo-kriva-bara-i-pritezhanie-na-nezakonno-orazhie.html", "text": "15 години затвор получи мъж, обвинен за убийство в село Крива бара и притежание на незаконно оръжие. Това съобщиха от пресцентъра на  Апелативна прокуратура - София . На 11 февруари 2019 г. Съдът се е произнесъл с присъда спрямо мъжа с инициали А.Д., обвинен от Окръжна прокуратура – Монтана за извършени от него убийство и незаконно притежание на оръжие.  \r\nПодсъдимият Д. (на 64 години) живее в с. Крива бара, област Монтана. Мъжът често имал пререкания с бившия си зет с инициали С.Б., чиято къща се намирала в съседство. По повод скандалите им в РУ МВР – Лом и РП - Лом имало сигнали, образувани преписки и досъдебно производство.  \r\nНа 3 юни 2017 г. двамата се срещнали пред дома на подсъдимия, като между тях възникнал спор и последвало сборичкване. Минаващ с автомобила си свидетел сигнализирал за инцидента. В този момент Д. извадил от джоба си пистолет, насочил го към С.Б. и произвел няколко изстрела. Пострадалият мъж паднал, а подсъдимият се обадил на телефон за спешни случаи 112, за да съобщи за случилото се.  \r\nИзстрелите били чути и от живеещите в съседство хора. На място дошъл кварталният полицай, на когото Д. разказал за случилото се и предал пистолета си.  \r\nМеждувременно пострадалият С.Б. бил откаран в болницата в гр. Лом, където медицинския екип констатирал смъртта му. Непосредствената причина за фаталния изход е остра вътрешна кръвозагуба, развила се на базата на пронизващото огнестрелно нараняване с разкъсване на белите дробове и сърцето.  \r\nОкръжен съд – Монтана е осъдил А.Д. на „Лишаване от свобода“ за срок от 15 години за извършеното от него убийство и 5 години „Лишаване от свобода“ за незаконно държане на оръжие, като определеното общо наказание е 15 години „Лишаване от свобода“.  \r\nПрисъдата може да бъде обжалвана пред Софийския апелативен съд.", "date": "2019.02.12", "title": "Монтана: 15 години затвор получи мъж, обвинен за убийство в село Крива бара и притежание на незаконно оръжие"}
{"url": "http://www.focus-news.net/news/2019/02/12/2622729/blagoevgrad-rayonnata-prokuratura-predade-na-sad-dvama-dushi-obvineni-za-sazdavane-na-pornografski-material-s-uchastie-na-nepalnoletno-momche.html", "text": "Районна прокуратура – Благоевград е предала на съд двама души с инициали Н.З. и С.С. за създаване на порнографски материал с участие на непълнолетно лице. Това съобщиха от пресцентъра на  Апелативна прокуратура - София .  Единият от обвиняемите е привлечен към наказателна отговорност и за принуда.  \r\nОколо 15.00 часа на 26 септември 2017 г., в къща в град Симитли, обвиняемият Н.З. принудил непълнолетния Й.Т. да се съблече гол и да стои неподвижно по определен начин, докато го снимат с мобилен телефон. Накарал момчето да заяви по време на заснемането, че това става с негово съгласие. За целта обвиняемият употребил сила спрямо пострадалия, като му нанесъл няколко удара в областта на гърдите. Освен това го заплашил, че има хора, на които ще плати, за да го убият.  \r\nС.С. направил две снимки с мобилен телефон, чието съдържание изобразява похотливо показване на половите органи от непълнолетния Й.Т.  \r\nН.З. е привлечен към наказателна отговорност и за това, че като подбудител умишлено склонил С.С., действащ като извършител, да създаде порнографски материал с използване на лице, ненавършило 18-годишна възраст.  \r\nПредстои съдът да насрочи разпоредително заседание по делото.", "date": "2019.02.12", "title": "Благоевград: Районната прокуратура предаде на съд двама души, обвинени за създаване на порнографски материал с участие на непълнолетно момче"}
{"url": "http://www.focus-news.net/news/2019/02/12/2622732/api-ot-930-chasa-do-1630-chasa-na-13-fevruari-dvizhenieto-shte-se-osashtestvyava-v-izprevarvashtata-lenta-v-tunel-topli-dol-na-am-hemus-v-posoka-sofiya.html", "text": "От 9.30 часа до 16.30 часа на 13 февруари движението ще се осъществява в изпреварващата лента в тунел „Топли дол“ на АМ „Хемус“ в посока София. Това съобщиха от пресцентъра на  Агенция „Пътна инфраструктура“ . Ще бъде ограничено движението по активната лента поради ремонт на пожароизвестителната система на тунела. Шофьорите трябва да се движат с повишено внимание, като спазват стриктно поставената сигнализация.", "date": "2019.02.12", "title": "АПИ: От 9.30 часа до 16.30 часа на 13 февруари движението ще се осъществява в изпреварващата лента в тунел „Топли дол“ на АМ „Хемус“ в посока София"}
{"url": "http://www.focus-news.net/news/2019/02/12/2622727/varna-330-detsa-poseshtavat-bezplatno-detskite-gradini-na-teritoriyata-na-obshtina-dalgopol.html", "text": "Около 330 деца посещават четирите детски градини и трите филиала към тях, на територията на община Дългопол. От две години родителите на всички приети малчугани не заплащат месечни такси. Това каза в интервю за  Радио „Фокус“ – Варна  кметът на Дългопол Георги Георгиев. Той припомни, че последно таксата за детските градини е била в размер на 36 лева месечно, или около 400 лева годишно. От Общината обаче са решили да дадат възможност на всяко семейство, което води детето си в общинска градина, да използва спестената сума за закупуване на дрехи или нещо, което е необходимо на малчуганите. В забавачките не се доплаща и за хранене.  \r\nСпоред Георги Георгиев, в момента материалната база е в много добро състояние. За три години са ремонтирани два от филиалите и една от детските градини. Изпълнени са всички предписания на Регионалната здравна инспекция, като е подменена дограмата, покривът на едната детска градина в село Медовец също е ремонтиран. Миналата година е ремонтиран и филиалът в село Аспарухово. Според Георги Георгиев, в повечето детски заведения има свободни места. Недостиг на места има единствено в село Цонево. Причината е, че детската градина там се посещава и от малчугани от село Величково. \r\nДиана СТОЕВА", "date": "2019.02.12", "title": "Варна: 330 деца посещават безплатно детските градини на територията на община Дългопол"}
{"url": "http://www.focus-news.net/news/2019/02/12/2622720/ali-ahmeti-kosovo-i-sarbiya-tryabva-da-postignat-sporazumenie-tazi-godina.html", "text": "Лидерът на македонската албанска партия „Демократичен съюз за интеграция“ (ДСИ) Али Ахмети заяви в интервю пред прищинското издание „Епока е Ре“, че разрешаването на спора за името между Атина и Скопие и подписването на протокола за присъединяване на Македония към НАТО са изключителни постижения, предава  държавната „Радио и телевизия Косово“ (RTK) . \r\nТой изтъкна заслугите на своята партия за тези исторически постижения. Освен това, Ахмети заяви, че Косово и Сърбия трябва да постигнат споразумение за взаимно признаване до края на тази година. \r\nПревод и редакция:", "date": "2019.02.12", "title": "Али Ахмети: Косово и Сърбия трябва да постигнат споразумение тази година"}
{"url": "http://www.focus-news.net/news/2019/02/12/2622736/smolyan-mokri-sa-patishtata-na-mesta-v-oblastta-nastilkite-se-obrabotvat-sreshtu-zaledyavane.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Пътните настилки са частично мокри, като се обработват срещу заледяване заради очакваното понижение на температурите през нощта. Няма ограничения по проходите в област Смолян, с изключение на прохода Пампорово, където целогодишно и забранено движението на автомобили над 3.5 тона. Остава затворен и пътят от отклонението за НАО „Рожен“ посока Лъки до границата са ОПУ – Пловдив. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта. \r\nДвижението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.12", "title": "Смолян: Мокри са пътищата на места в областта, настилките се обработват срещу заледяване"}
{"url": "http://www.focus-news.net/news/2019/02/12/2622734/sotir-ivanov-im-petrich-ivan-todorov-angov-e-lichnost-za-koyato-trudno-mozhem-da-kazhem-dali-e-bil-poveche-uchitel-duhoven-deets-revolyutsioner-politicheski-ili-ikonomicheski-deets.html", "text": "Иван Тодоров Ангов е една личност, за която трудно можем да кажем дали е повече учител, духовен деец, революционер, политически или икономически деец. Това каза за  Радио „Фокус“ – Пирин  Сотир Иванов, директор на ИМ – Петрич, по повод 137 години от рождението на Иван Тодоров Ангов. По думите му комплексната дейност на Ангов е символ на огромната енергия на едно общество, което иска, бори се и в крайна сметка успява да се утвърди като самостоятелно, адекватно на европейската действителност и справящо се с всички трудности, които съдбата му поднася. Той отбеляза, че през 1901 година Ангов става част от ВМОРО, а през 1910 година открива училище в село Никудин. „В същата година влиза и в Петричкото околийско учителско дружество. Тези възрожденци, обединени от идеята за еманципация на българската общност имат както политически, така и духовен, революционен, но и образователен опит. След Освобождението на Петрич през 1912 година Ангов влиза в Околийското управление на Петрич, а от 1914 година е секретар – бирник на петричката община. Оттук може би възникват и неговите интереси в сферата на икономиката. Тук не трябва да разглеждаме дейността му като частна икономическа. Иван Тодоров Ангов и като цяло българското възрожденско общество разглеждат икономическата дейност и като индивидуална, и като колективна, защото тази общност оставена в рамките на Османската империя трябва да се грижи за общите си интереси“, подчерта Иванов. Той отбеляза, че между членовете на българската община възникват особени връзки на солидарност и те търсят възможности, независимо от трудните ситуации, за оцеляване и икономически просперитет на цялата общност. „Тази негова икономическа дейност по-късно през годините е тясно свързана със създаването на Тютюневата кооперация „Самуилова крепост“. Това е така, защото след освобождението основният икономически ресурс е отглеждането на тютюн, както и неговата продажба. С цел да се спасят от големите играчи на пазара, българите се обединяват в кооперации, които осигуряват изкупуването на тютюна на дребните производители. През 1925 година Ангов е и един от учредителите на водния синдикат „Струмешница“, който се стреми да осигури адекватното и ефективно обработване на земеделските площи. Естествено, че малки производители с имоти от 10 – 15 дка трудно биха могли да финансират едно адекватно напояване“, заяви Иванов. Според него когато всички производители се обединят, то техните усилия дават възможност за изграждането на добре регулирана система за напояване, която позволява да се отглежда добро качество и количество на продукция. „Икономическата дейност обаче не пречи и на културната. Така през 1914 година Иван Тодоров Ангов е един от създателите, от основателите на читалище „Братя Миладинови“ в Петрич. Много често е свързван с различни видове културна дейност. Важна част от живота му винаги е била и образователната дейност, затова и доста дълго време е учител на различни места. Ангов умира през 1937 година в София, но всъщност винаги остава един от символите на онова възраждане, което успява да пренесе Петрич от средновековието към по-ново време“, уточни Иванов. \r\nЛивия НИНОВА", "date": "2019.02.12", "title": "Сотир Иванов, ИМ – Петрич: Иван Тодоров Ангов е личност, за която трудно можем да кажем дали е бил повече учител, духовен деец, революционер, политически или икономически деец"}
{"url": "http://www.focus-news.net/news/2019/02/12/2622739/burgas-suhi-sa-patishtata-v-oblastta-nyama-zatvoreni-prohodi-i-patni-uchastatsi.html", "text": "Предимно сухи са пътищата в областта. Това съобщиха за  Радио „Фокус“ - Бургас  от Областно пътно управление. Пътищата са нормално проходими, видимостта е добра. Няма затворени проходи и пътни участъци, движението в областта се осъществява нормално.  \r\nНатоварен е автомобилния трафик по от и към ж.к. „Меден Рудник“ в град Бургас, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивно е движението по бургаските булеварди – „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2019.02.12", "title": "Бургас: Сухи са пътищата в областта, няма затворени проходи и пътни участъци"}
{"url": "http://www.focus-news.net/news/2019/02/12/2622731/ministar-neno-dimov-kam-31-dekemvri-2018-g-po-op-okolna-sreda-nyama-zaguba-na-sredstva-vsichki-pari-ostanaha-v-obshtinite.html", "text": "Към 31 декември 2018 г. по ОП „Околна среда“ няма загуба на средства, което е много важно, защото това са пари, които останаха в общините. Това каза министърът на околната среда и водите Нено Димов по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ . \r\n„Към този момент по ОП „Околна среда“ са обявени 36 процедури на 3,3 млрд. лв., като в момента се изпълняват договори за 1,69 млрд. лв., което е повече от половината от ресурса“, обясни Димов. Той изрази надежда, че през следващите години усвояването ще се увеличи, защото това е начинът, по който българските граждани ще усетят резултата от оперативната програма и от работите на общините. \r\nМинистърът на околната среда и водите коментира и темата за кръговата икономика, като посочи, че тя е нещо съвсем ново - нещо, което ще промени коренно мисленето на хората по отношение на икономиката. „Откакто съществува човечеството, ние живеем в линейна икономика с начало и край. Но природата е абсолютната кръгова икономика – там думата „отпадък“ не съществува и тя е перфектна. Затова можем да се стремим да се доближим до нея – боклукът да стане началото на следващ цикъл, да стане суровина“, заяви Димов и посочи, че това е концептуално ново мислене, което ще изисква много усилия, тъй като поколения назад са мислили в други рамки. „Затова се говори за интелигентна промяна, защото интелектът е този, който дава възможност на човека да се адаптира и да мисли по различен начин. Затова в следващия програмен период ще направим всичко възможно ресурсът, който ще подпомогне този еволюционен проект, да се реализира по „метода на моркова“ – така общините ще измислят как да започне да се променя мисленето“, обясни Димов. \r\nЦветилена СИМЕОНОВА", "date": "2019.02.12", "title": "Министър Нено Димов: Към 31 декември 2018 г. по ОП „Околна среда“ няма загуба на средства, всички пари останаха в общините"}
{"url": "http://www.focus-news.net/news/2019/02/12/2622735/nikolay-kukolev-istorik-sled-vrashtaneto-na-gorna-dzhumaya-v-predelite-na-osmanskata-imperiya-mnogo-hora-napuskat-grada.html", "text": "Между двете освобождение на Горна Джумая, градът се развива сравнително добре от икономическа гледна точка. Това каза за  Радио „Фокус“ – Пирин  учителят по история в НХГ „Св. св. Кирил и Методий“ – Благоевград Николай Куколев. Той обясни, че това се дължи на факта, че градът се е намирал до границата със свободна България. „Знаем, че от чисто икономическа гледна точка населените места, които са в близост до граници и както е в нашият случаи – минава основен път, който върви по река Струма, свързвайки Солун със свободна България, то обикновено такива места се развиват благоприятно. Причината е, че те са подходящи за търговска дейност. Вярно е, че има българи, които напускат, но има и такива, които остават“, каза още Куколев. Според него тези, които продължават да живеят в Горна Джумая дават дух на неспокойствие, но и надежда, че рано или късно нещата ще се променят. „Интересното е, че през този период се развива и много активна читалищна дейност, тоест не само революционните борби, но и всички останали усилия на българите като развитие на училищното дело и дейност на църковното настоятелство са свързани с общата цел – да се поддържа буден българският дух. Целта е била да няма отчаяние, че свободна България съществува, но ние сме останали извън нея. Така се е поддържала и надеждата, че рано или късно всичко това ще се промени и че ние отново ще бъдем свободни“, добави Куколев. Той допълни, че в по-общ план винаги доброто благосъстояние на населението, когато то е решило основните си жизнени проблеми, поддържа по-буден неговият дух и желанието да живееш по-добре. „Част от това желание за по-добър живот е и да бъдеш свободен. Подобряването стандарта на живот на българите е нещо, което ние долавяме още с възраждането. Затова при всички случаи тези нещат помагат за поддържането на българският дух, но и затова все повече хора да участват в тези движения за национално освобождение. Все пак не бива да забравяме, че се правят и конкретни усилия в тази посока. Едно от тях е подкрепата, която се оказва на ВМОРО и на нейните чети“, посочи Куколев. Той уточни, че тук трябва да си припомним и Горноджумайското въстание, което макар да е по-малко като мащаби, показва, че част от хората са готови по всякакъв начин да отстоява своите права, но и да търси своето освобождение. \r\nЛивия НИНОВА", "date": "2019.02.12", "title": "Николай Куколев, историк: След връщането на Горна Джумая в пределите на Османската империя много хора напускат града"}
{"url": "http://www.focus-news.net/news/2019/02/12/2622738/varna-arheolozi-potvardiha-hipotezata-za-sashtestvuvaneto-na-kasnoantichna-ulitsa-v-byala.html", "text": "Археолози потвърдиха хипотезата за съществуването на късноантична улица в Бяла, Варненска област през сезон 2018. Това каза доц. Валерий Йотов на пресконференция в Регионалния исторически музей - Варна по повод Деня на археологията в България, предаде репортер на  Радио „Фокус“ – Варна . Доц. Йотов добави, че късноантичната крепост на нос Свети Атанас в град Бяла, вече не е само обект на проучване, но и изграден музей под открито небе, който се радва на добра посещаемост. „Вече 10 години се провеждат разкопки с подкрепа от страна на Министерство на културата“, допълни археологът. По думите му в тази зона един от интересните и важни резултати е потвърждаването на хипотезата за съществуването на т.нар Меса или късноантична централна улица. „Освен крепост, този обект може да бъде наречен и малък пристанищен град. Населението му е било около 1500 души“, коментира още доц. Валерий Йотов. По думите му той е бил защитена територия със крепостна стена, но не е бил военен център.  \r\n„Намерени са над 50 броя теглилки за контрол на монети или т. нар. екзагии и питоси за съхранение на зърно,  което говори, че това е един пристанищен град за търговия и реекспорт“, посочи експертът. Според него тази улица е с големи плочести камъни, започва от портата на крепостта и води към базиликата. В този участък е открита и настилка от набити в земята камъни с лек бордюр. Той допълни, че на запад е открита преса за мачкане на грозде за направа на вино. „При разкопките, направени до тук, в града са намерени още седем подобни и това говори, че е имало много винарни и кръчми. Друга интересна находка е лампа с облика на Атина Палада“, заяви археологът. Той отбеляза, че тази година Бяла ще бъде домакин на Национална археологическа конференция, която се провежда ежегодно. Тази година ще се отбележи за 58 път между 20 и 23 май. \r\nСияна БУХЛАРСКА", "date": "2019.02.12", "title": "Варна: Археолози потвърдиха хипотезата за съществуването на късноантична улица в Бяла"}
{"url": "http://www.focus-news.net/news/2019/02/12/2622733/hyuriet-turtsiya-voenniyat-ministar-na-turtsiya-shte-se-sreshtne-s-amerikanskiya-si-kolega-predi-sreshtata-na-varha-v-sochi.html", "text": "Министърът на отбраната на Турция Хулуси Акар трябва да се срещне с американския си колега в кулоарите на министерската среща на НАТО в Брюксел на 13 февруари, два дни след като разговаря с руския военен министър, пише  електронното издание на турския вестник „Хюриет“ . \r\nАкар и руския министър на отбраната Сергей Шойгу оглавяваха делегациите на двете страни, които заседаваха на 11 февруари в Анкара преди срещата на върха между Турция, Русия и Иран в руския черноморски град Сочи. \r\nНа четвъртата среща в Астанинския формат за намиране на решение на сирийската криза, Реджеп Таийп Ердоган, Владимир Путин и Хасан Роухани ще се концентрират върху дългосрочното решение на конфликта, отбелязва изданието. \r\nОт турското МО заявиха чрез съобщение, че в рамките на срещата, двете страни са обсъдили текущата ситуация в Сирия, включително мерките за обезпечаването на сигурността в демилитаризираната зона в Идлиб, независимо от провокациите. \r\nВ него се добавя още, че „министрите имат разбирателство относно опасенията на Турция за сигурността, предизвикани от присъствието на терористичните организации ПКК/ОНС и „Ислямска държава“ на изток от река Ефрат“. \r\nШойгу е благодарил на Акар за топлия прием и е припомнил, че военни експерти от двете страни са се срещнали в Москва по-рано този месец, за да говорят „за най-важните проблеми на разрешаването на сирийската криза, по-нататъшната стабилизация в зоната на Идлиб и всичко, което засяга източния бряг на Ефрат“. \r\n„Надявам се днес да успеем да постигнем съгласие по ключовите въпроси“, е добавил Шойгу. \r\nМеждувременно, Пат Шанахан, който е и.д. министър на отбраната на САЩ след оставката на Джеймс Матис през декември м.г., се очаква да пристигне в Брюксел след извънредната си визита в Багдад, където проведе разговори с представители на иракското правителство. \r\nСпоред източник на „Анадолската агенция“ от външното министерство на Ирак, Шанахан е трябвало да се срещне с високопоставени официални лица, включително премиера Адел Абдул Махди, с които да обсъди теми от общ интерес, включително присъствието на американски войски в Ирак и изтеглянето на САЩ от Сирия. \r\nПо-рано този месец американският президент заяви, че войските на АСЩ остават в Ирак, за да наблюдават Иран, припомня „Хюриет“ и посочва, че Вашингтон има около 5200 военнослужещи в близкоизточната страна, които обучават иракските сили за сигурност. \r\nПревод и редакция:", "date": "2019.02.12", "title": "„Хюриет“ (Турция): Военният министър на Турция ще се срещне с американския си колега преди срещата на върха в Сочи"}
{"url": "http://www.focus-news.net/news/2019/02/12/2622741/dmitriy-peskov-nyama-planove-za-sreshta-putin-tramp-topkata-e-vav-vashington.html", "text": "В момента не се обсъжда среща между президентите на Русия и САЩ Владимир Путин и Доналд Тръмп, заяви пред журналистите прессекретарят на руския държавен глава Дмитрий Песков, цитиран от  ТАСС . \r\nТой напомни, че по-рано американският лидер е взел решение да се откаже от срещата с Путин, когато тя е трябвало да се проведе по време на срещата на Г-20 в Буенос Айрес. „Ето защо в този случай Москва няма какво повече да инициира. Топката е във Вашингтон“, отговори Песков на въпрос, ще инициира ли  Русия нови преговори между лидерите. \r\nОсвен това представителят на Кремъл отбеляза, че оттогава Русия и САЩ не са обсъждалите темата за среща между лидерите. \r\nПревод и редакция:", "date": "2019.02.12", "title": "Дмитрий Песков: Няма планове за среща Путин-Тръмп, топката е във Вашингтон"}
{"url": "http://www.focus-news.net/news/2019/02/12/2622737/ministar-neno-dimov-tryabva-da-mislim-kak-da-se-adaptirame-kam-klimatichnite-promeni-a-ne-kak-da-se-borim-s-tyah.html", "text": "Трябва да мислим как да се адаптираме към климатичните промени, а не как да се борим с тях. Това каза министърът на околната среда и водите Нено Димов по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ . \r\n„В този смисъл в ЕС има две основни течения относно климатичните промени - да се борим с климатичните промени и да се приспособим към тя. Аз смятам, че трябва да се съсредоточим към втория, защото шансът да се адаптираме към това, което предполагаме, че ще дойде, е много по-голям – човечеството вече го е правило многократно“, заяви Димов. Той посочи, че една от основните сфери, в които трябва да се мисли, е как да се адаптираме към водата. „Говорим съм си със представители на НИМХ, които ми казаха, че общите количества на валежите са същите пред последните години са  същите като предходните, но интензитетът им е по-голям. Затова трябва да мислим как ще поемат речните корита тези талази, които се образуват в момента – това е нещо ново, което не се е случвало преди. Така че за всички подобни промени трябва да се мисли“, обясни Димов.  \r\nТой коментира, че не очаква ЕК да промени революционно оперативните програми. „Но със сигурност ще продължат инвестиции в сектори като опазване чистотата на атмосферния въздух, отпадните води и др. Очаквам обаче да имаме опит за коренно различен подход в тяхното прилагане – например не просто да използваме водата и след това тя да бъде замърсена, а и как след това да го пречистим, за да стане използваем отново“, заяви Димов. \r\nВъв връзка с програмата за качеството на атмосферния въздух Димов посочи, че все още не е ясно какъв ресурс ще може да се идентифицира за нея занапред. „Няма как да обхванем всички общини, но ще се постараем да добавим и още към тези, които вече са включени в програмата“, посочи министърът.  \r\nЦветилена СИМЕОНОВА", "date": "2019.02.12", "title": "Министър Нено Димов: Трябва да мислим как да се адаптираме към климатичните промени, а не как да се борим с тях"}
{"url": "http://www.focus-news.net/news/2019/02/12/2622742/vitseprezidentat-iliyana-yotova-shte-otkrie-mezhdunarodna-nauchna-konferentsiya-v-chest-na-konstantin-kiril-filosof.html", "text": "На 13 февруари от 16.00 часа в Национален музей „Земята и хората“ вицепрезидентът Илияна Йотова ще участва в откриването на Международна научна конференция „Нему да бъде слава, чест и почит“ – 1150 години от кончината на Константин-Кирил Философ. Това съобщиха от  Прессекретариата на държавния глава . \r\nКонференцията, която ще продължи до 15 февруари, се организира от Кирило-Методиевския научен център при БАН и се провежда под патронажа на президента Румен Радев. В събитието, което се посвещава и на 150-годишнина от основаването на Българската академия на науките, ще участват над 50 учени от 6 страни.", "date": "2019.02.12", "title": "Вицепрезидентът Илияна Йотова ще открие международна научна конференция в чест на Константин-Кирил Философ"}
{"url": "http://www.focus-news.net/news/2019/02/12/2622744/veliko-tarnovo-v-grada-shte-se-sastoi-blagotvoritelen-kontsert-v-pomosht-na-17-godishniya-aleksandar-ot-pavlikeni.html", "text": "В града ще се състои благотворителен концерт в помощ на 17-годишния Александър от Павликени. Инициатори на събитието са студенти от ВТУ „Св. св. Кирил и Методий“, а подкрепа осигурява Община Велико Търново, предаде репортер на  Радио „Фокус“ – Велико Търново . Концертът ще е под надслов „Надежда за Преслав“ и ще се проведе тази вечер в голямата зала на местната администрация. Средствата, които ще бъдат събрани от продажбата на билети, са нужни за животоподдържаща терапия на Александър. Той страда от автоимунно заболяване, което унищожава бъбреците му. Повече информация можете да намерите в социалната мрежа фейсбук, където можете да се свържете с майката на Александър – Маргарита. \r\nНачалото на тазвечерния концерт е от 18.00 часа в сградата на Община Велико Търново. \r\nЛуиза ТРАНЧЕВА", "date": "2019.02.12", "title": "Велико Търново: В града ще се състои благотворителен концерт в помощ на 17-годишния Александър от Павликени"}
{"url": "http://www.focus-news.net/news/2019/02/12/2622743/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.12", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването през пункта"}
{"url": "http://www.focus-news.net/news/2019/02/12/2622740/plovdiv-v-karlovo-zapochnaha-proyavite-po-povod-146-godini-ot-gibelta-na-apostola-na-svobodata.html", "text": "В града започнаха проявите по повод 146 години от гибелта на Апостола. Това съобщи за  Радио „Фокус“ - Пловдив  директорът на Национален музей „Васил Левски“ Дора Чаушева. Проявите са под патронажа на вицепремиера Илияна Йотова. Във фоайето на сградата на Община Карлово вчера бе открита изложба на Стефан Йорданов от Сопот. Той представя галерия от портрети на бележити българи, сред които Васил Левски, Христо Ботев и Иван Вазов. В изложбата присъства и рисуван портрет на отец Тодор Митов, свещеника, изповядал Левски преди смъртта му, както и ликът на Петър Кунчев, братът на Апостола на свободата, който също се е борил за свободата на отечеството – бил в Ботевата чета, а след това опълченец, участвал в боевете на Шипка. \r\nВ зала „Васил Караиванов” директорът на националния музей „Васил Левски” Дора Чаушева представя пред публиката книгата „Карлово-късчета история”. Това е фототипно издание на четири книги на карловския краевед Никола Славчев, първи уредник на къща-музей „Васил Левски”. То е събрано от внучката на Никола Славчев – Светла Славчева, която също ще участва в срещата. Тя ще разкаже за краеведските проучвания и публицистиката на своя дядо. В този том са включени книгите му „Теофан Райнов като революционер и възрожденец”, „Брайко х. Генов като народен будител”, „Храмът „Свети Николай” в град Карлово“ и „Родното място на Христо Ботев”. Те излизат през периода 1934-1945 година. Книгата съдържа 180 страници, като в нея са включени и няколко статии, публикувани в периодичния печат по онова време. \r\nНа 18 февруари от 18.00 часа на площад „Васил Левски” ще се състои възпоменателна церемония, посветена на 146 години от гибелта на Апостола. А от 19.00 часа на сцената на читалище „Васил Левски” ученици от едноименното училище ще представят спектакъла „Васил Левски – един неосъществен сценарий”. \r\nНа 19 февруари от 11.00 часа на площад „Васил Левски” започва възпоменателен митинг-поклонение, който продължава с шествие до родната къща на Апостола. Вечерта от 18.00 часа карловският театър „Елена Снежина” ще представи спектакъла „Великденско вино”.", "date": "2019.02.12", "title": "Пловдив: В Карлово започнаха проявите по повод 146 години от гибелта на Апостола на свободата"}
{"url": "http://www.focus-news.net/news/2019/02/12/2622745/sport-sektor-a-na-gerena-veche-shte-se-kazva-shtrabag.html", "text": "Ръководството на Левски обяви, че Сектор „А“ на стадион „Виваком Арена Георги Аспарухов“ вече ще се казва „Щрабаг“ на името на компания, спонсор на „сините“ от 2015 година. По-рано днес клубът представи новите попълнения Валери Божинов, Живко Миланов и Мартин Райнов, а освен това се оказа, че треньорът Георги Дерменджиев все още няма подписан договор с Левски.", "date": "2019.02.12", "title": "Спорт: Сектор „А“ на Герена вече ще се казва „Щрабаг“"}
{"url": "http://www.focus-news.net/news/2019/02/12/2622746/haskovo-vremenno-dvizhenieto-po-pat-iii-593-silen-dolno-botevo-se-osashtestvyava-v-edna-lenta-poradi-razpilyan-tovar-varhu-patnoto-platnoto.html", "text": "Временно движението по път III-593 Силен - Долно Ботево се осъществява в една лента поради разпилян товар върху пътното платното. Това съобщиха от пресцентъра на  Агенция „Пътна инфраструктура“ . Движението се осъществява в свободната лента.", "date": "2019.02.12", "title": "Хасково: Временно движението по път III-593 Силен - Долно Ботево се осъществява в една лента поради разпилян товар върху пътното платното"}
{"url": "http://www.focus-news.net/news/2019/02/12/2622752/aktualna-patna-obstanovka.html", "text": "Температурите са в интервала от – 4 ° до + 10°. Времето над страната е облачно. Слаб до умерен вятър духа на територията на цялата страна. Дъжд вали в областите Кърджали и Силистра, както и в района на Ловеч и Луковит /обл. Ловеч/; Антоново, Боаза и Омуртаг /обл. Търговище/. Сняг вали в района на „Троянски“ проход, Шипково, Рибарица, Троян, Априлци, Добродан /обл. Ловеч/; проход „Петрохан“; Самоков, Гинци, Бучин проход, Пирдоп, Гълъбец, Витиня и Своге /обл. София/; проход „Шипка“ /обл. Стара Загора/ Пътните настилки са предимно мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . \r\nОграничена видимост поради мъгла:  \r\n- до 50 м в района на гр.Враца. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок 13.02.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението по път I-8 Калотина – Драгоман от км 1+000 до км 14+000 се осъществява с повишено внимание поради измерване и сондиране. Срок до 14.02.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижение с повишено внимание на път I-9 от км 207+000 до км 212+000 в участъка Несебър-Ахелой се извършва асфалтиране в средната разделителна ивица. Затруднено движение в изпреварващите ленти. Участъка е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nПът III-623: Движение по път III-623 Дупница-Бобов дол от км 0+000 до км 11+400 е с повишено внимание поради ремонти дейности на асфалтовата настилка. Срок до 15.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 13.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 13.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.12", "title": "Актуална пътна обстановка"}
{"url": "http://www.focus-news.net/news/2019/02/12/2622748/aktsenti-v-sutreshniya-blok-dobro-utro-balgariya-po-radio-fokus-na-13-fevruari.html", "text": "Националното сдружение на общините в България (НСОРБ) проведе своето 32-ро Общо събрание. Изненадващо обаче членовете на Сдружението от БСП оттеглиха участието си в Управителния съвет и напуснаха заседанието, а причината е разпределението на средства. Има ли действително липса на прозрачност и ясни критерии при разпределението на средства между общините? Тези и други въпроси коментираме в сутрешния блок „Добро утро, България“ по  Радио „Фокус“  с кмета на Карлово Емил Кабаиванов.  \r\nСлед последните събития от пловдивското село Войводиново - проблемът с циганските гета отново е на преден план. Бомба със закъснител ли е казусът и къде си крие правилното справяне с него? Отговорите търсим от бившия министър на вътрешните работи (1991 - 2001 г.) Емануил Йорданов.  \r\nВ Световния ден на радиото ще ви срещнем с притежателя на най-голямата колекция от радиоапарати у нас Съби Мезински.  \r\nНаш гост ще бъде и председателят на БЧК Христо Григоров, с когото ще си поговорим за необходимостта от закон за доброволчеството и бройката на желаещи да помагат в България.  \r\nВ минутите след 9.00 часа Мария Русева от Радио „Фокус“ - Пловдив ще ни разходи из Италия, макар и само в рамките на новата изложба, която ще бъде открита в града.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2019.02.12", "title": "Акценти в сутрешния блок „Добро утро, България“ по Радио „Фокус“ на 13 февруари"}
{"url": "http://www.focus-news.net/news/2019/02/12/2622753/blagoevgrad-povishena-e-opasnostta-ot-padashti-kamani-v-kresnenskoto-defile-i-v-prohoda-predel.html", "text": "Повишена е опасността от падащи камъни в Кресненското дефиле и в прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са мокри на места, като по високите и усойни райони са възможни хлъзгави участъци. Ограничено е движението за тежкотоварни автомобили над 12 тона на третокласен път-108 в района на село Рибник поради аварийни ремонтни дейности. Срокът за приключване на аварийния ремонт е до 31 юли.  \r\nОт Областно пътно управление – Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.02.12", "title": "Благоевград: Повишена е опасността от падащи камъни в Кресненското дефиле и в прохода Предел"}
{"url": "http://www.focus-news.net/news/2019/02/12/2622751/gabrovo-na-pat-gabrovo-vrah-shipka-dvizhenieto-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата е 2 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.12", "title": "Габрово: На път Габрово – връх Шипка движението трябва да се осъществява с повишено внимание поради пропаднал участък"}
{"url": "http://www.focus-news.net/news/2019/02/12/2622747/veliko-tarnovo-dvizhenieto-v-uchastak-ot-patya-polski-trambesh-veliko-tarnovo-tryabva-da-se-osashtestvyava-s-povisheno-vnimanie-poradi-izsichane-na-hrasti.html", "text": "Частично мокри са пътните настилки на територията на областта, предаде репортер на  Радио „Фокус“ – Велико Търново . Времето е облачно. Температурата е 5 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Полски Тръмбеш – Велико Търново се осъществява с повишено внимание поради изсичане на храсти. Дейностите трябва да приключат до 15 февруари. \r\nНадежда КРЪСТЕВА", "date": "2019.02.12", "title": "Велико Търново: Движението в участък от пътя Полски Тръмбеш – Велико Търново трябва да се осъществява с повишено внимание поради изсичане на храсти"}
{"url": "http://www.focus-news.net/news/2019/02/12/2622749/b92-sarbiya-avstriya-zabrani-upotrebata-na-simvoli-na-ustashite.html", "text": "От 1 март в Австрия влиза в сила осъвременен списък на забранени символи на ислямистки и националистически групировки. Глобите за нарушителите са от 4 о 10 хиляди евро, предава  белградското радио „Б92“ . \r\nВ списъка влизат 13 знамена и символи, включително на „Мюсюлмански братя“ и „Хамас“, както и на военното крило на „Хизбулла“. Там са турските „Сиви вълци“, кюрдската „Работническа партия на Кюрдистан“ и хърватските усташи. \r\nУсташите управляват Независимата държава на Хърватия (НДХ) по време на Втората световна война и са в тесен съюз с Нацистка Германия. Както припомня белградската медия, те построяват редица концентрационни лагери за сърби, евреи и цигани, най-известният от които е Ясеновац. \r\nЩо се отнася до символите, сред забранените са усташкото знаме и други техни символи. \r\n„Б92“ пояснява, че причината за включването на тези символи е ежегодно възпоминателно мероприятие, което се провежда в Блайбург, Австрия, което през последните години се е превърнало в най-голямото нацистко събитие в Европа. \r\nДосега австрийските власти не са могли да наказват участниците, които са носили усташки символи, защото според Законите е била забранена употребата единствено на нацистки символи. По тази причина поздравът с вдигната дясна ръка е минавал без наказание, защото за него са обяснявали, че е „усташки, а не нацистки“. \r\nПревод и редакция:", "date": "2019.02.12", "title": "„Б92“ (Сърбия): Австрия забрани употребата на символи на усташите"}
{"url": "http://www.focus-news.net/news/2019/02/12/2622756/pregled-na-mezhdunarodnite-novini-do-18-chasa-agentsiya-fokus.html", "text": "Премиерите на Македония и Атина Зоран Заев и Алексис Ципрас ще имат среща в кулоарите на Мюнхенската конференция по сигурността, която ще се проведе от 15 до 17 февруари, предава  македонската агенция МЕТА . \r\nЗаев и Ципрас, както пише гръцкият вестник Kathimerini, като признание за техни те усилия за разрешаване на дългогодишния спор за името между Атина и Скопие, ще получат престижната награда „Евалд фон Клайст“, която се дава за мир и разрешаване на конфликти. \r\nПредседателят на конференцията Волфганг Ишингер написа веднага след ратифицирането на Преспанския договор от гръцкия парламент на своя „Туитър“, че двамата премиери ще бъдат поканени на 16 февруари в Мюнхен, за да приемат престижната награда. \r\n***  От 1 март в Австрия влиза в сила осъвременен списък на забранени символи на ислямистки и националистически групировки. Глобите за нарушителите са от 4 о 10 хиляди евро, предава  белградското радио „Б92“ . \r\nВ списъка влизат 13 знамена и символи, включително на „Мюсюлмански братя“ и „Хамас“, както и на военното крило на „Хизбулла“. Там са турските „Сиви вълци“, кюрдската „Работническа партия на Кюрдистан“ и хърватските усташи. \r\nУсташите управляват Независимата държава на Хърватия (НДХ) по време на Втората световна война и са в тесен съюз с Нацистка Германия. Както припомня белградската медия, те построяват редица концентрационни лагери за сърби, евреи и цигани, най-известният от които е Ясеновац. \r\nЩо се отнася до символите, сред забранените са усташкото знаме и други техни символи. \r\n„Б92“ пояснява, че причината за включването на тези символи е ежегодно възпоминателно мероприятие, което се провежда в Блайбург, Австрия, което през последните години се е превърнало в най-голямото нацистко събитие в Европа. \r\nДосега австрийските власти не са могли да наказват участниците, които са носили усташки символи, защото според Законите е била забранена употребата единствено на нацистки символи. По тази причина поздравът с вдигната дясна ръка е минавал без наказание, защото за него са обяснявали, че е „усташки, а не нацистки“. \r\n***  Министърът на отбраната на Турция Хулуси Акар трябва да се срещне с американския си колега в кулоарите на министерската среща на НАТО в Брюксел на 13 февруари, два дни след като разговаря с руския военен министър, пише  електронното издание на турския вестник „Хюриет“ . \r\nАкар и руския министър на отбраната Сергей Шойгу оглавяваха делегациите на двете страни, които заседаваха на 11 февруари в Анкара преди срещата на върха между Турция, Русия и Иран в руския черноморски град Сочи. \r\nНа четвъртата среща в Астанинския формат за намиране на решение на сирийската криза, Реджеп Таийп Ердоган, Владимир Путин и Хасан Роухани ще се концентрират върху дългосрочното решение на конфликта, отбелязва изданието. \r\nОт турското МО заявиха чрез съобщение, че в рамките на срещата, двете страни са обсъдили текущата ситуация в Сирия, включително мерките за обезпечаването на сигурността в демилитаризираната зона в Идлиб, независимо от провокациите. \r\nВ него се добавя още, че „министрите имат разбирателство относно опасенията на Турция за сигурността, предизвикани от присъствието на терористичните организации ПКК/ОНС и „Ислямска държава“ на изток от река Ефрат“. \r\nШойгу е благодарил на Акар за топлия прием и е припомнил, че военни експерти от двете страни са се срещнали в Москва по-рано този месец, за да говорят „за най-важните проблеми на разрешаването на сирийската криза, по-нататъшната стабилизация в зоната на Идлиб и всичко, което засяга източния бряг на Ефрат“. \r\n„Надявам се днес да успеем да постигнем съгласие по ключовите въпроси“, е добавил Шойгу. \r\nМеждувременно, Пат Шанахан, който е и.д. министър на отбраната на САЩ след оставката на Джеймс Матис през декември м.г., се очаква да пристигне в Брюксел след извънредната си визита в Багдад, където проведе разговори с представители на иракското правителство. \r\nСпоред източник на „Анадолската агенция“ от външното министерство на Ирак, Шанахан е трябвало да се срещне с високопоставени официални лица, включително премиера Адел Абдул Махди, с които да обсъди теми от общ интерес, включително присъствието на американски войски в Ирак и изтеглянето на САЩ от Сирия. \r\nПо-рано този месец американският президент заяви, че войските на АСЩ остават в Ирак, за да наблюдават Иран, припомня „Хюриет“ и посочва, че Вашингтон има около 5200 военнослужещи в близкоизточната страна, които обучават иракските сили за сигурност. \r\n*** Лидерът на македонската албанска партия „Демократичен съюз за интеграция“ (ДСИ) Али Ахмети заяви в интервю пред прищинското издание „Епока е Ре“, че разрешаването на спора за името между Атина и Скопие и подписването на протокола за присъединяване на Македония към НАТО са изключителни постижения, предава  държавната „Радио и телевизия Косово“ (RTK) . \r\nТой изтъкна заслугите на своята партия за тези исторически постижения. Освен това, Ахмети заяви, че Косово и Сърбия трябва да постигнат споразумение за взаимно признаване до края на тази година. \r\n***  В рамките на днешния ден Гърция трябва да предаде вербалната нота, с която официално ще уведоми Македония за ратификацията на Преспанското споразумение и Протокола за членството в НАТО в парламента в Атина, предава скопската телевизия  „Канал 5“ . \r\nВ кулоарите на срещата на Алианса, която започва в Брюксел в сряда, министрите на отбраната на двете балкански страни – Радмила Шекеринска и Евангелос Апостолакис, ще проведат разговор. Не е изключена възможността в рамките й Апостолакис да предложи на Шекеринска Гърция да обучава македонската армия. \r\n***  В рамките на предстоящата двудневна среща в Брюксел, министрите на отбраната на страните-членки на НАТО ще обсъдят нивото на подкрепа, което организацията ще окаже на Косовските сили за сигурност (КСС) след трансформацията им в армия, предава  Sputnik  в сръбската си редакция. \r\nВ навечерието на срещата генералният секретар на НАТО Йенс Столтенберг подчерта, че някои от членовете на Организацията на Северноатлантическия договор са разочаровани от решението на Прищина за налагане на 100-процентни мита за вноса в страната на стоки от Сърбия и Босна и Херцеговина, но и заради „ненавременното“ решение за трансформиране на КСС в армия.  \r\n„Те дадоха ясно да се разбере, че КСС трябва да спазват международните задължения, включително Брюкселското споразумение, което означава, че те няма да влизат в северната част на Косово без съгласието на НАТО и КФОР“, подчерта каза Столтенберг на пресконференция в Брюксел преди двудневна среща на министрите на отбраната. \r\nСъгласно думите му, темата за Косово ще бъде включена в дневния ред на втория ден от разговорите в Брюксел.  \r\n„Все още не сме взели решение, но ще направим оценка на нивото на ангажираност на НАТО, тъй като няколко съюзници смятат, че решението за трансформация на КСС в армия се случи в неподходящ момент, а други от тях бяха разочаровани от митата\", поясни норвежкият политик.  \r\nГенералният секретар на НАТО заяви, че независимо от преговорите за „степента на ангажираност към КСС\", основният мандат на КФОР в Косово няма да се промени. \r\n„КФОР е операция, която продължава 20 години и нейният мандат се основава на Резолюция 1244 на Съвета за сигурност на ООН. Тя защитава всички хора и допринася за стабилността и в по-широкия регион. Това ще продължи и ще остане непроменено“, увери Столтенберг. \r\n***  Министър-председателят на Обединеното кралство Тереза Мей призова депутатите в Лондон да й дадат повече време за преговорите с Европейския съюз за предоговаряне на споразумението за Брекзит, предава  AFP . \r\n„След като постигнахме споразумение с ЕС за по-нататъшни преговори, сега ни е необходимо известно време, за да завършим този процес\", подчерта Мей. Същевременно тя обеща, че следващата серия гласувания в парламента за Брекзит ще се проведе на 27 февруари. \r\nПо план Великобритания трябва да излезе от структурите на Общността на 29 март тази година, припомня агенцията. \r\n***  Корекция на границата със Сърбия, в ущърб на територията на Косово, не е приемлив начин за разрешаване на проблемите между Белград и Прищина. Такава е позицията на албанските политически лидери в Прешевската долина, предава  RTK Live . \r\nПредставителите на албанското население в района настояват техният въпрос също да бъде уреден в рамките на диалога, който двете страни водят под егидата на Европейския съюз. Според тях само така би могло да се постигне исторически цялостно решение. То обаче трябва да запази суверенитета на Косово. \r\nПолитически лидери на албанците в Прешевската долина настояват политиците в Прищина да се обединят, когато става въпрос за преговорите със Сърбия. Според тях населението в района е готово да се обедини с Косово, но в никакъв случай не искат това да доведе до разделяне на най-младата държава на Балканите.  \r\nШаип Камбери, кмет на община Буяновац, каза за Радио Косово, че за Косово е важно да не се разделя в този процес. \r\n„Ние сме наясно със ситуацията в Косово и с политическите разделения там. Ако Косово прецени, че корекцията на границата ще бъде в ущърб, тогава ние трябва да поискаме от Косово най-накрая да поеме отговорността в тези дискусии и да настоява за реципрочност в правата на албанците в Прешевската долина – да бъдат такива, каквито сърбите имат в Косово“, поясни Шаип Камбери, кмет на община Буяновац. \r\nЛидерът на Националния съвет на албанците в Прешевската долина, Рагми Мустафа, разкри, че албанците имат готовност да допринесат за този процес, без да се намесват във вътрешния дебат. \r\nШпетим Арифи, кмет на община Прешево, е против накърняване на териториалната цялост на Косово.„Искам да подчертая, че не искаме да навредим на Република Косово, искаме защита на нейната териториална цялост и суверенитет”, подчерта Арифи.", "date": "2019.02.12", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/12/2622757/burgas-politsiyata-izdirva-36-godishen-mazh-ot-madan-izbyagal-ot-politseyska-proverka-v-k-s-izgrev.html", "text": "Полицията издирва 36-годишен мъж от Мадан, избягал от полицейска проверка в к-с „Изгрев”. Това съобщиха от  ОДМВР - Бургас . В късния следобед на 06 февруари т.г. мъжът не се подчинил на полицейски разпореждания да спре при рутинна проверка, осъществявана в района на бл. 74 в к-с „Изгрев”. Застрашавайки с управлявания от него автомобил „Ситроен С 4” живота на полицейските служители и нанасяйки материални щети по друг лек автомобил, 36-годишният мъж успял да напусне местопроизшествието. Единият от полицаите, след предупреждение, произвел изстрел със стоп-патрон, но въпреки това 36-годишният водач, придружаван от живеещата с него на семейни начала жена и нейното дете, се отправил в неизвестна посока. Обявен е първоначално за местно, а впоследствие и за общодържавно издирване.  \r\nКъм момента в полицията не е постъпвал сигнал за отвлечено лице, но въпреки това служителите на реда успели да установят телефонен контакт с 30-годишната жена, живееща на семейни начала с издирвания мъж. Същата не се ангажирала с данни относно неговото местонахождение, като заявила, че води обичайния начин на живот заедно с детето си. \r\nИздирвателните действия по установяване на 36-годишния мъж от Мадан продължават от служители на ОДМВР – Бургас.", "date": "2019.02.12", "title": "Бургас: Полицията издирва 36-годишен мъж от Мадан, избягал от полицейска проверка в к-с „Изгрев”"}
{"url": "http://www.focus-news.net/news/2019/02/12/2622759/d-r-vasil-tenekedzhiev-arheolog-fragment-ot-maska-na-imperator-e-otkrit-v-mestnost-dzhanavara-kray-varna.html", "text": "Фрагмент от маска на император е открит в местност Джанавара край Варна. Това каза д-р Васил Тенекеджиев на пресконференция в Регионалния исторически музей - Варна по повод Деня на археологията в България, предаде репортер на  Радио „Фокус“ – Варна . Д-р Тенекеджиев добави, че разкопките в раннохристиянския манастир в местност Джанавара над квартал „Аспарухово\" продължават. Той коментира, че се работи на обекта от началото на 20 век, но съвременната кампания е започнала преди 12 години. По думите му тази година се е проучвала югозападната страна на комплекса и по-конкретно част от представителния двор с колонади, т.нар. атриум на манастира, през който се е влизало в храма и една двуетажна голяма манастирска сграда. Той добави, че от останките от архитектурата са добили повече яснота за самата конструкция. „Може съвсем прецизно да се възстанови архитектурния вид на този двор“, каза още д-р Васил Тенекеджиев. Той посочи, че са намерени детайли като капители, бази от колони и други. „Един от капителите от колонадата е използван в средата на 20 век, когато правят надгробния камък на Херман Шкорпил. В момента е издигнат върху колоната. Дворът е бил обграден от колонада от три страни, а от капителите разбираме, че е имало арка“, коментира археологът. Той добави, че конструкцията е била много елегантна и представителна с аркада. „Намерихме още водопроводи, т.е. градът е бил цивилизован и водоснабден с канализация. Разположението им показа, че на юг от църквата има още сгради, свързани с бита. Смятаме, че краят на проучването е много далеч и през следващите десетилетия ще намираме още много експонати“, подчерта експертът. Той коментира, че находките са разнообразни, но повечето са свързани с бита - керамични лампи, монети, рибарски кукички, тежести за рибарски мрежи и още много керамика. „Най-важната находка е фрагмент от теракотово изображение на маска или бюст, който е изобразявал най-вероятно император, съдейки по иконографията“, каза д-р Васил Тенекеджиев. Според него стилът е типичен за  Късна античност, най-вероятно за 6 век. Той допълни, че находката е рядка и интересна и до момента не е открит паралел в страната и света. По думите му фрагментът е представен на няколко международни конференции и този експонат със сигурност ще влезе в постоянната експозиция на музея. Д-р Васил Тенекеджиев допълни, че от Регионалния исторически музей - Варна ще се опитат да направят реконструкция на лицето. \r\nСияна БУХЛАРСКА", "date": "2019.02.12", "title": "Д-р Васил Тенекеджиев, археолог: Фрагмент от маска на император е открит в местност Джанавара край Варна"}
{"url": "http://www.focus-news.net/news/2019/02/12/2622761/montana-silniyat-vyatar-e-saboril-golyamo-darvo-na-bulevard-sv-kliment-ohridski-nyama-postradali.html", "text": "Силният вятър е съборил голямо дърво на булевард „Св. Климент Охридски“ в Монтана, съобщиха за  Радио „Фокус“ – Видин  от Община Монтана. Дървото се е пречупило в основата си и е паднало върху тротоара. Няма пострадали пешеходци и автомобили. Екип на „Пътна полиция\" регулира движението на автомобилите по булеварда. От Общината са изпратили работници, които да нарежат дървото и то да бъде премахнато. \r\nЛамарини са паднали в близост до търговски център в Монтана. Екипи вече са на място и работят по обезопасяването на района. \r\nАнна ЛОЗАНОВА", "date": "2019.02.12", "title": "Монтана: Силният вятър е съборил голямо дърво на булевард „Св. Климент Охридски“, няма пострадали"}
{"url": "http://www.focus-news.net/news/2019/02/12/2622758/gazeta-express-kosovo-shte-zapazi-priyatelstvoto-si-sas-sasht-zayavi-haradinay-sled-razgovor-s-amerikanskiya-poslanik.html", "text": "Във вторник премиерът на Косово Рамуш Харадинай прие посланика на САЩ в Прищина Филип Коснет в своя кабинет, пише  електронното издание на косовския ежедневник Gazeta Express . \r\nСлед срещата министър-председателят написа във „Фейсбук“, че е обсъдил с Коснет теми от евроатлатническия дневен ред на Косово. „Близките отношения между Косово и САЩ са неприкосновени, независимо от различните мнения по някои въпроси“, написа Харадинай. \r\nИзданието припомня, че посланикът на САЩ призова властите в Прищина да отменят 100-процентовите вносни мита върху сръбските стоки, които бяха наложени от правителството през ноември миналата година. Въпреки това Харадинай за пореден път повтори в понеделник, че търговската блокада няма да бъде вдигната, докато Сърбия не признае Косово. След днешната им среща, остана неясно, дали министър-председателят и Коснет са обсъдили темата за митата. \r\nПревод и редакция:", "date": "2019.02.12", "title": "Gazeta Express: Косово ще запази приятелството си със САЩ, заяви Харадинай след разговор с американския посланик"}
{"url": "http://www.focus-news.net/news/2019/02/12/2622755/ministar-biser-petkov-prez-2020-g-bi-tryabvalo-da-ima-narastvane-na-finansiraneto-na-sotsialnite-uslugi.html", "text": "През 2020 г. би трябвало да има нарастване на финансирането на социалните услуги. Това каза министърът на труда и социалната политика Бисер Петков по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ . \r\n„Въпросът с финансирането на държавно делегираните социални дейности е тясно свързан с качеството на тяхното предоставяне. Нашата цел е да подобрим качеството и като резултат от това и удовлетвореността на техните ползватели. По отношение на финансирането за 2019 г. са предвидени в държавния бюджет като трансфери към общинските бюджети малко над 260 млн. лв.“, заяви Петков и посочи, че това е един значителен двуцифрен ръст в сравнение с 2018 г.  \r\n„За 2019 г. буквално вчера имаше заседание на работната група, която трябва да направи предложение за стандартите за 2020 г. Това, около което работната група се е обединила, е да бъде предложено 15-20-процентно нарастване на финансирането на услугите, като ако това се случи, 317 млн. лв. би трябвало да бъде ръстът през 2020 г. В началото сме на новата бюджетна година и ще видим какво ще успеем да защитим в Министерски съвет“, заяви социалният министър. \r\nПетков посочи, че Министерството на труда и социалната политика подкрепя исканията на общините за увеличаване на средствата за социални дейности. „Притеснява ни фактът, че все по-голям става делът на работещите в социалните услуги, които са на минимална работна заплата – около 60%. Това действа немотивиращо, като в други сходни сектори като „Образование“ ръстът е доста по висок и това води до текучество и до липса на желаещи да работят в професията на социалния работник. Това, което правим с проекта на новия Закон за социалните услуги, е да регламентираме допълващи стандарти за някои от услугите, да допълним елемент за насочване към някои от услугите и да поставим във фокуса професионалистите в този сектор. Намерението ни е в последваща разработка да въведем стандарти за заплащане, с които да гарантираме нива на заплащане, които ще забавят и дано да спрат тези негативни процеси, които наблюдаваме в сектора на социалните услуги“, обясни той и посочи, че този законопроект вече е между първо и второ четене в Народното събрание, но ще влезе в сила от 2020 г. \r\nЦветилена СИМЕОНОВА", "date": "2019.02.12", "title": "Министър Бисер Петков: През 2020 г. би трябвало да има нарастване на финансирането на социалните услуги"}
{"url": "http://www.focus-news.net/news/2019/02/12/2622762/stanovishteto-na-sv-sinod-za-natsionalnata-strategiya-za-deteto-e-svaleno-ot-sayta-na-institutsiyata.html", "text": "Няколко дни след публикуването му Становището на Св. Синод за националната стратегия за детето беше свалена от сайта на институцията, съобщават от  Св. Синод на БПЦ .  \r\nВ свое изявление Ловчанският митрополит Гавриил отбелязва, че текстът на становището е изготвен от отговорния редактор на сайта на Св. Синод Десислава Панайотова. „Няколко 4 дни преди 8 февруари разбрахме, че последният срок за давене на становище в сайта на Министерски съвет за обществено обсъждане е 8.02.2019 г. Лично към мене се обръщаха много хора, като молеха непременно по този животрептящ въпрос, касаещ бъдещето на децата на България, Св. Синод да даде становище. Обърнах се към хора, с които Св. Синод работи, които са помагали за изработване на концепции и становища по разни въпроси, но никой от тях нямаше в момента готовност да предложи текст по въпроса. Само Десислава Панайотова беше работила по въпроса и написа Проекто-текст на становище на Св. Синод за Стратегията. След прочитане на нейния материал бяхме ѝ казали да го съкрати и най-много да наблегне на въпросите, които се поставят за разглеждане в новата Стратегия за детето, като за абортите с 2-3 изречения да потвърди тяхната неприемливост от Св. Църква. Последната ѝ редакция аз нямах време да прочета, но бях сигурен, че е спазила указанията. Оказа се, че тя почти не е променила предишния си текст“, обяснява Ловчанският митрополит Гавриил. \r\nТой уточнява, че на 6 февруари главният секретар на Св. Синод еп. Герасим е разпратил текста на всички митрополити от Св. Синод на БПЦ и добавя, че никой от владиците не е отговорил, че е против, нито е имало предложения за коригиране на текста. По думите му двама митрополити са казали, Проекто-становището да се пусне в сайта на Министерски съвет, за да се спази срока, а после то трябва да се доусъвършенства. \r\n„Трябва да отбележа, че по повод публикуваното становище в сайта на МС, където са публикувани неговите последни 3 точки, много родители благодарят на Св. Синод на БПЦ за това, че с нашата своевременна честна църковна позиция ние сме защитили бъдещето на българските деца“, се посочва в изявлението на Ловчанския митрополит.", "date": "2019.02.12", "title": "Становището на Св. Синод за Националната стратегия за детето е свалено от сайта на институцията"}
{"url": "http://www.focus-news.net/news/2019/02/12/2622764/predstoyashti-sabitiya-v-stranata-za-13-fevruari-agentsiya-fokus.html", "text": "***   \r\nОт 16.00 часа вицепрезидентът Илияна Йотова ще участва в откриването на Международна научна конференция „Нему да бъде слава, чест и почит“ – 1150 години от кончината на Константин-Кирил Философ в Националния музей „Земята и хората“. \r\n***   \r\nОт 09.00 часа ще започне пленарното заседание на Народното събрание. \r\n***   \r\nОт 10.00 часа ще заседава Министерският съвет. \r\n***   \r\nОт 15.30 часа заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. На място те ще се запознаят с предстоящите дейности по провеждане на проучвателен сондаж в блок „Хан Кубрат“ в Черно море от компанията Shell International Exploration and Development Italia S.p.a. \r\n***   \r\nОт 14.30 часа в сградата на Народното събрание на пл. „Княз Александър I“ в зала 242 Комисията за контрол над службите ще изслуша ръководители на специалните служби, главния прокурор и всички, които имат отношение към случая „Гебрев“. \r\n***   \r\nОт 09.30 часа в 3 състав на Софийски градски съд ще се гледа делото срещу прокурор Константин С., обвинен в неправомерно присъединяваме към ел. мрежата. \r\n***   \r\nОт 09.30 часа в 5 състав на Специализирания наказателен съд ще се гледа делото срещу Хованес М., Манукян П., Петко Т. и др., обвинени в образуване и ръководене на организирана престъпна група.  \r\n***   \r\nОт 09.30 часа в 15 състав на Специализирания наказателен съд ще се гледа делото срещу Добрин С., Георги П., Нено К., Никола П. и др., обвинени в образуване и ръководене на организирана престъпна група. \r\n***   \r\nОт 10.00 часа в 8 състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д. и др., обвинени в образуване и ръководене на организирана престъпна група. \r\n***   \r\nОт 10.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.  \r\n***   \r\nОт 11.00 часа в залата 11-ия етаж на КНСБ ще се проведе пресконференция на тема „Заплашва ли човешки животи сивата икономика в България?“.  \r\n***   \r\nОт 11.00 часа ПП „Възраждане“, Асоциация за домашно образование /АДО/ и Сдружение „Многодетни български майки”  ще представят становищата си по проекта за „Национална стратегия за детето 2019-2030 г.“ на пресконференция в Националния пресклуб на БТА. \r\n***   \r\nОт 11.00 часа в ОКИ „Красно село“ ще се състои образователен концерт за деца.  \r\n***   \r\nОт 13.00 часа в 8 състав на Специализирания наказателен съд ще се гледа делото срещу Георги И., Димитър П., Найден В., Кольо Г. и др., обвинени в образуване и ръководене на организирана престъпна група. \r\n***   \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия.  \r\n***   \r\nОт 13.30 часа в 1 състав на Специализирани наказателен съд ще се гледа делото срещу Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група.  \r\n***   \r\nОт 13.30 часа в 10 състав на Специализирания наказателен съд ще се гледа делото срещу Благовест М., Георги А., Николай П., Костадин Г. и Стоян Г., обвинени в образуване и ръководене на организирана престъпна група. \r\n***   \r\nОт 18.00 часа в Унгарския културен институт ще бъдат прожектирани най-добрите наградени унгарски филми от последното издание на Международния фестивал на късометражното кино в Будапеща BuSho.  \r\n***   \r\nОт 18.30 часа в „Книгата“ на ул. „Георги С. Раковски“ 193 ще бъде представена книгата „Невъзможният път“ от пътешественика и мореплавател Дончо Папазов.  \r\n***   \r\nОт 18.30 часа на сцената на театър „Азарян“ ще се играе представлението „В очакване на Годо“.  \r\n***   \r\nОт 18.30 часа във фоайето на Националната библиотека „Св. св. Кирил и Методий“ ще се състои премиерата на най-новата книга на Добромир Банев с интимна лирика „Любов до синьо“.  \r\n***   \r\nОт 19.00 часа в бар „Петък“ ще бъде представена дебютната стихосбирката „Купидон е алкохолик“ на поетесата Мариела Ганчовска.  \r\n***   \r\nОт 19.00 часа в Камерна зала „България“ ще се състои концертът „Магията на валса“.  \r\n***   \r\nОт 19.00 часа в Централния военен клуб ще се състои концерт на „Симфониета София“ – „Вино, песни и любов“.  \r\n***   \r\nОт 12.30 часа кметът на София Йорданка Фандъкова ще провери реконструкцията на сградата на минералната баня в Банкя.  \r\n***   \r\nОт 14.00 часа в ОДМВР-Благоевград ще се състои брифинг във връзка със специализирана полицейска операция по спазване на правилата за движение от пешеходците. \r\n***   \r\nОт 19.00 часа в Културен дом на Нефтохимика ще се играе спектакълът „Всяка година по същото време“. \r\n***   \r\nОт 09.30 часа в Митрополитския катедрален храм „Успение Богородично“ ще бъде отслужена съборна св. Литургия по повод 50-годишния юбилей на Варненския и Великопреславски митрополит Йоан. Участие в нея ще вземе Негово Светейшество Българският Патриарх и Софийски Митрополит Неофит, митрополити – членове на Светия Синод на Българската православна църква и гости от други поместни православни църкви. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Николай Малев ще приема граждани. \r\n***   \r\nОт 16.00 часа в зала „Север“ на Археологическия музей ще бъде открита изложбата „Който пие, зло не мисли“. \r\n***  \r\nОт 11.30 часа в Регионалния пресклуб на БТА ще се състои пресконференция на Симон Милков във връзка с предстоящ благотворителен концерт. Ще бъдат представени целите и участниците на благотворителната инициатива.  \r\n***   \r\nОт 19.00 часа в хотел „Премиер“ ще се проведе Вечер на Американския университет в България (АУБ) с основен лектор президентът Росен Плевнелиев (мандат 2012-2017 г.). Темата на събитието е „Професиите на бъдещето“. \r\n***  \r\nОт 19.00 часа в Клуб 7 ще се проведе среща с гримьора и beauty консултант Вероника Гърдева. \r\n***  \r\nОт 19.00 часа в   МДТ „Константин Кисимов“ ще бъде представен спектакълът „Вражалец“.  \r\n***   \r\nОт 17.00 часа в Спортната зала на Видин ще се състои благотворителен базар и футболен мач между девойки и младежи от ПГ „Проф. д-р Асен Златаров“ в подкрепа на 6-годишната Зара.  \r\n***   \r\nОт 17.00 часа в Малка зала на ХГ „Иван Фунев“ ще се състои изложбата‚ Мечовете келтски тип от България II-I в. пр. Хр.“ на доц. д-р Нарцис Торбов.  \r\n***   \r\nОт 17.30 часа в ХГ „Недялко Каранешев“ Сдружение ГОАРТ ще представи изложба по повод празника Трифон Зарезан.  \r\n***   \r\nОт 20.00 часа в Клуб „Планета Пайнер“ забавно-духов оркестър и Акустично-джаз трио съвместно с изпълнителя Цветелин Атанасов - Цецо Елвиса ще покажат невероятно шоу с любими парчета на рок-легендата Елвис Пресли. \r\n***   \r\nОт 18.00 часа в Общинския младежки център „Захари Стоянов“ известната българска актриса Бойка Велкова ще представи нейния спектакъл „Усещане за любов“, в който си партнира с Ивайло Захариев. \r\n***   \r\nОт 18.00 часа в залата на Народно читалище „Атанас Манчев 1920“ гр. Каблешково ще се проведе публично събитие по проект „Създаване на центрове за социално включване на маргинализирани общности на територията на Община Поморие“.  \r\n***   \r\nОт 14.00 часа в зала „Струма“ на Областна администрация Перник ще се проведе заседание на Областната комисия по транспорт.  \r\n***   \r\nОт 15.00 часа във фоайето на Драматичен театър „Боян Дановски“ ще се състои информационна борса за набиране на войници и матроси за Българската армия в рамките на националната информационна кампания за популяризиране на военната професия „Бъди войник“.  На централния площад в същия час жители и гости ще могат да разгледат бойния вариант на бронираната машина „Пустинна котка“, която е на въоръжение във Военна полиция. Концертът на Представителния ансамбъл на въоръжените сили ще започне от 18.30 ч. в Драматичен театър „Боян Дановски“.  \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката за деца ,,Владетелят на микробите\". \r\n*** \r\nОт 09.00 часа в Зала 1 на Окръжен съд ще се гледа делото на Кристиян Б., срещу когото са повдигнати обвинения за разпространение на наркотични вещества, за нанасяне на лека телесна повреда на полицаи и оказване на съпротива при арест. \r\n*** \r\nОт 09.00 часа в Зала 2 на Окръжен съд ще се гледа делото на Георги Х., срещу когото е повдигнато обвинение за укриване на данъчни задължения.  \r\n***    \r\nОт 10.00 часа пред Търговски център „Форум“ в ж.к. „Тракия“районният кмет Костадин Димитров ще обяви начало на инфраструктурната програма за 2019 –та година.  \r\n***    \r\nОт 11.00 часа в Заседателна зала на Община Пловдив, пл. „Стефан Стамболов“ 1 ще се проведе пресконференция за отчета на Местната комисия за борба срещу противообществените прояви на малолетните и непълнолетните в Пловдив през  2018 г.  \r\n*** \r\nОт 11.00 часа в Зала 2 на Окръжен съд ще се гледа делото на Милко М, който е обвинен, че по непредпазливост, управлявайки трактор, е причинил смърт на моторист. \r\n***   \r\nОт 18.00 часа в салона на Регионалния етнографски музей ще бъде открита изложбата „Пътешествие из Италия“.  \r\n***   \r\nОт 18.30 часа в централното фоайе на Дома на културата „Борис Христов“ ще бъдат връчени удостоверения на учители и директори от общинските училища, преминали обучение през 2018 г. по програмата „Училище в облака“.  \r\n***   \r\nОт 19.00 часа до 21.00 часа в клуб „Фарго“ на ул. „Гладстон“ ще се състоят прожекции на четири от най-добрите филми, показвани в клуба през изминалата година.  \r\n***   \r\nОт 11.00 часа в зала 712 на Областна администрация ще бъде разгледано предложението за Държавен план-прием в профилираните и професионални гимназии, в средните и обединени училища на територията на Област Разград за учебната 2019/2020 г. \r\n***   \r\nОт 11.00 часа в Зала 1 на Областната администрация ще се проведе заседание на Постоянната комисия по заетост към Областния съвет за развитие.  \r\n***   \r\nОт 09.30 часа до апсидата на църквата „Рождество Богородично” ще бъде отслужена Панихида в памет на енорийския свещеник на Симитли протойерей Борис Китанов Петров. \r\n***   \r\nОт 08.30 часа до 17.30 часа в Музеен обект „Хилендарски метох“ ще бъде представена изложбата „Лъвът – български национален символ през епохата на Възраждането\". \r\n***   \r\nОт 14.00 до 17.00 часа в зала „П. Р. Славейков“ на Община Стара Загора ще се проведе обучителен семинар за преподаватели с цел превенция на престъпления при малолетни.    \r\nОт 17.00 часа в Заседателната зала на община Чепеларе кметът Славка Чакърова ще направи отчет за дейността на Общината за 2018 г.  \r\n***   \r\nОт 14.00 часа в зала 2 на Областна администрация-Шумен ще се проведе извънредно общо събрание на Асоциацията по ВиК.", "date": "2019.02.12", "title": "Предстоящи събития в страната за 13 февруари (Агенция „Фокус“)"}
{"url": "http://www.focus-news.net/news/2019/02/12/2622763/aleksandar-yordanov-predsedatel-na-36-to-narodno-sabranie-pri-sazdavaneto-na-vestnik-demokratsiya-horata-go-vazpriemaha-kato-otvoren-prozorets-kam-zabraveniya-svyat-ot-minaloto-i-blenuvaniya-svyat-ot-badeshteto.html", "text": "При създаването на вестник „Демокрация“ хората го възприемаха като отворен прозорец към забравения свят от миналото и бленувания свят от бъдещето. Това каза за предаването „Вече 30 години – времето е наше“ на  Радио „Фокус“  Александър Йорданов, председател на 36 Народно събрание (1992-1994) и едно от лицата, отговорни за възстановяването на вестника. Той припомни, че за да бъде възможна промяната през 1990 година, тя е трябвало първо да бъде изговорена и написана. „Избраният тогава образ на вестник „Демокрация“ като шрифт и оформление на страниците визуално ни връщаше в печата преди 9-ти септември. Тогава в самото общество имаше една енергия да се възроди нещо от онова време. Имаше една носталгия по миналото и същевременно поглед към бъдещето“, припомни Александър Йорданов. Той разказа, че тема номер едно в изданието е била тази за престъпленията на комунизма. „На второ място се представяха забравени личности от времето преди комунизма, представяха се позициите на СДС като Обединена политическа опозиция, която беше създадена в края на 1989 година, коментираха се и събитията по това време в Съветския съюз, защото той беше на прага на разпадането. Беше възторжено време, пишеше се по-емоционално, имаше по-остри материали против престъпленията на комунизма, против управлението на БКП и Тодор Живков конкретно“, каза още Александър Йорданов. Той уточни, че вестник „Демокрация“ е минал през различни периоди с редица вътрешни конфликти.  \r\nВиктория МЕСРОБОВИЧ-КУВЕНДЖИЕВА", "date": "2019.02.12", "title": "Александър Йорданов, председател на 36-то Народно събрание: При създаването на вестник „Демокрация“ хората го възприемаха като отворен прозорец към забравения свят от миналото и бленувания свят от бъдещето"}
{"url": "http://www.focus-news.net/news/2019/02/12/2622765/aleksandar-yordanov-predsedatel-na-36-to-narodno-sabranie-temata-na-parviya-broy-na-vazstanoveniya-prez-2013g-vestnik-demokratsiya-e-glavniyat-problem-na-horata-dnes-dohodite-im-da-stanat-evropeyski.html", "text": "Темата на първия брой на възстановения през 2013г. вестник „Демокрация“ е главният проблем на хората днес – доходите им да станат европейски. Това каза за предаването „Вече 30 години – времето е наше“ на  Радио „Фокус“  Александър Йорданов, председател на 36 Народно събрание (1992-1994) и едно от лицата, отговорни за възстановяването на вестника. Според него това трябва да бъде каузата на всяка партия в България, но най-вече – на демократичните сили и в частност СДС. „През 2013 година беше последният опит за възстановяване на вестник „Демокрация“ – ръководството на СДС ме потърси и ми възложи тази задача. Интересът към възродения вестник беше много голям, но излязоха само 17 броя, тъй като пазарът вече беше залят от новите вестници на по-мощни издателски групировки“, разказа Александър Йорданов. Той припомни и за някои от предишните опити вестник „Демокрация“ да бъде възстановен след спирането му през 2002 година. „В началото „Демокрация“ излизаше като опозиционно издание – тепърва се учехме, тепърва се приемаха закони. Вестникът беше издание на СДС, но след това партиите нямаха право да издават вестници и трябваше да има издателски синдикат. Любопитното е, че именно тогава в България се появиха представители на френския вестник „Фигаро“. Аз бях изпратен от ръководството на СДС да направя среща във Франция с „Фигаро“ с идеята той да съдейства за въздаване на една по-голяма вестникарска група на опозицията. И наистина получихме предложение от френския вестник как да се развие тази група“, разказа Александър Йорданов. Той уточни, че предложението е включвало централен ежедневник да остане „Демокрация“, седмичник да е вестник „Век 21“, а в 8 града да се издават регионални издания. „Спомням си много добре споровете в ръководството на СДС дали да се приеме тази оферта. Това щеше да е първият голям като обем вестник – той излизаше в 4 или 6 странички, а те предлагаха 30, дори 60 страници“, разказа още Йорданов. Предложението обаче не е прието с аргумента, че името на СДС трябва да присъства на заглавната страница на вестника, докато французите предложили той да остане независим от партиите, но да подкрепя опредена линия в политиката“, допълни той. 17 броя по-късно се оказа, че ръководството на СДС няма финансова възможност да продължи да подкрепя вестника и това слага край на съществуването му, припомни Александър Йорданов.  \r\nВиктория МЕСРОБОВИЧ-КУВЕНДЖИЕВА", "date": "2019.02.12", "title": "Александър Йорданов, председател на 36-то Народно събрание: Темата на първия брой на възстановения през 2013г. вестник „Демокрация“ е главният проблем на хората днес – доходите им да станат европейски"}
{"url": "http://www.focus-news.net/news/2019/02/12/2622769/sport-gael-monfis-pobedi-david-gofen-s-20-na-starta-v-roterdam.html", "text": "Французинът Гаел Монфис победи белгиеца Давид Годен с 2:0 сета в първия кръг на турнира в Ротердам. В следващата фаза той ще играе с Андреа Сепи. По-рано този месец първата ракета на България се отказа от участие в състезанието заради контузия. Григор Димитров игра на финала на турнира през 2018 година и ще загуби много точки в световната ранглиста, което може да го извади от първите 30. В момента той е на 24-о място.", "date": "2019.02.12", "title": "Спорт: Гаел Монфис победи Давид Гофен с 2:0 на старта в Ротердам"}
{"url": "http://www.focus-news.net/news/2019/02/12/2622768/nimh-prez-sledvashtoto-denonoshtie-oblachnostta-shte-se-razkasva-i-namalyava-maksimalnite-temperaturi-shte-sa-mezhdu-2-i-7.html", "text": "През следващото денонощие облачността ще се разкъсва и намалява. По-значителна ще се задържи на места над Горнотракийската низина и над Югоизточна България. През нощта и в сутрешните часове слаб сняг ще превалява все още в централната част на Дунавската равнина, а през деня главно в планините. Ще духа до умерен вятър от север-северозапад, на места в Източна България и временно силен, от север-североизток. Ветровито ще бъде и по долината на Струма. Минималните температури ще са от минус 5° до 0°, а максималните – между 2° и 7°.Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще е облачно, около обяд от север облачността ще се разкъсва и намалява. Ще е ветровито с умерен до силен вятър от север-североизток. Максималните температури ще са 4°-6°. Температурата на морската вода е 6°-7°. Вълнението на морето ще е 3-4 бала. \r\nНад планините ще е облачно, на места със слаби валежи от сняг. Вятърът ще се ориентира от североизток и ще е умерен, временно до силен. Ще е студено. Максималната температура на  височина 1200 метра ще е около минус 6°, на 2000 метра – около минус 12°. \r\nПрез следващите дни  в Източна България ще се задържи ветровито. Облачността ще бъде предимно значителна, над Западна България в четвъртък временно ще се разкъса и намалее и сутрешните температури в котловините там ще са сравнително ниски - до минус 6°, минус 7°; в останалата част от страната минимални - между минус 4° и 1°. Максималните ще са между 4° и 9°. В петък минималните ще са малко по-високи, дневните – слабо ще се понижат. По-голяма е вероятността за превалявания от сняг в петък, но те ще са слаби и само на отделни места, главно в планинските райони. В събота вятърът и в източните райони ще отслабне. Облачността ще е разкъсана, на места след обяд и до предимно слънчево. Минималните температури ще се понижат, дневните - ще се повишават.", "date": "2019.02.12", "title": "НИМХ: През следващото денонощие облачността ще се разкъсва и намалява, максималните температури ще са между 2° и 7°"}
{"url": "http://www.focus-news.net/news/2019/02/12/2622767/vidin-patyat-ruzhintsi-dimovo-e-zatvoren-v-dvete-posoki-poradi-ptp.html", "text": "Временно е ограничено движението по път I-1 Ружинци-Димово в двете посоки поради ПТП. Това съобщиха от  Агенция „Пътна инфраструктура“ . Обходният маршрут е: път III-114 с. Ружинци - с. Дреновец - път III-112 с. Дреновец - с. Добри дол и път II-11 с. Добри дол - п.к. Дунавци, движението се регулира от пътна полиция.", "date": "2019.02.12", "title": "Видин: Пътят Ружинци-Димово е затворен в двете посоки поради ПТП"}
{"url": "http://www.focus-news.net/news/2019/02/12/2622754/meta-makedoniya-zaev-i-tsipras-shte-se-sreshtnat-na-myunhenskata-konferentsiya.html", "text": "Премиерите на Македония и Атина Зоран Заев и Алексис Ципрас ще имат среща в кулоарите на Мюнхенската конференция по сигурността, която ще се проведе от 15 до 17 февруари, предава  македонската агенция МЕТА . \r\nЗаев и Ципрас, както пише гръцкият вестник Kathimerini, като признание за техни те усилия за разрешаване на дългогодишния спор за името между Атина и Скопие, ще получат престижната награда „Евалд фон Клайст“, която се дава за мир и разрешаване на конфликти. \r\nПредседателят на конференцията Волфганг Ишингер написа веднага след ратифицирането на Преспанския договор от гръцкия парламент на своя „Туитър“, че двамата премиери ще бъдат поканени на 16 февруари в Мюнхен, за да приемат престижната награда. \r\nПревод и редакция:", "date": "2019.02.12", "title": "МЕТА (Македония): Заев и Ципрас ще се срещнат на Мюнхенската конференция"}
{"url": "http://www.focus-news.net/news/2019/02/12/2622760/zam-ministar-zheni-nacheva-v-sferata-na-zdraveopazvaneto-ima-ustoychiva-politika-v-uvelichenieto-na-zaplatite.html", "text": "В сферата на здравеопазването има устойчива политика в увеличението на заплатите – има изпреварващо финансиране, спокойствие и по-добра регулация. Това каза зам.-министърът на здравеопазването Жени Начева по време на форум „Европейски, национални и местни приоритети“, който се провежда в рамките на 32-рото Общо събрание на Националното сдружение на общините в България, предаде репортер на  Агенция „Фокус“ . \r\n„Откакто сме този екип в Министерството на здравеопазването, се опитваме да се грижим за всички лечебни заведения, независимо дали формата на собствеността е общинска, държавна или частна – т.е. опитваме се да прилагаме добрите практики по отношение на цялото здравеопазване. И така подпомагаме и работата на местните власти“, заяви Начева. \r\nТя посочи, че Министерството на здравеопазването работи задно с Министерството на труда и социалната политика по отношение на подпомагане на общините в дейностите по грижата за хората на местно ниво. „За финансирането през 2020 г. е твърде рано да говоря, тъй като едва сега започват разчетите. Но това, което ще се опитаме да направим в сферата на общините, е да увеличим средствата за т.нар. отдалечени и трудно достъпни региони. За 65 болници в труднодостъпни и отдалечени места и допълнително за още 71 лечебни заведения общинска собственост ще се опитаме да надградим с допълнителен ресурс в размер на 18 млн. лв. през 2020 г.“, обясни Начева. По думите ѝ опитът да се сложат под общ знаменател общинските болници е неуспешен, защото те са много различни. „Много сериозна работа предстои във всяка една общинска болница“, заяви Начева. \r\nЦветилена СИМЕОНОВА", "date": "2019.02.12", "title": "Зам.-министър Жени Начева: В сферата на здравеопазването има устойчива политика в увеличението на заплатите"}
{"url": "http://www.focus-news.net/news/2019/02/12/2622770/stara-zagora-s-nad-130-hil-lv-zaradi-aktualizatsiya-na-zaplatite-e-uvelichen-byudzhetat-na-obshtinskoto-zveno-ozelenyavane-v-kazanlak.html", "text": "Предвидените през 2019 г. средства по направление „Озеленяване” в Казанлък са 1 071 870 лв. Това каза за Радио „Фокус” Николай Чалъков, директор на Общинско предприятие „комунални дейности и поддръжка на инфраструктурата”. Той поясни, че през 2018 година за същите дейности средствата са били 837 125 лв. Увеличението от над 130 хил. лв. се получава от факта, че в края на 2018 година с решение на Общинския съвет, поради увеличения брой новосъздадени площи, които трябва да бъдат поддържани, с 20 души е увеличен броят на служителите в звено „Озеленяване”. Така общият брой на работещите в общинското звено е 87. Увеличение от миналата година има и в минималната работна заплата от 510 на 560 лв., което е намерило отражение също в новия бюджет за направление „Озеленяване”. Работниците, които не са на минимална работна заплата имат увеличение с 10%. Всичко това доведе до разликата от над 130 хил. лв., каза Чалъков. \r\nОбщинското звено „Озеленяване” се грижи за поддръжката на 370 декара площи. В бюджета на звеното за 2019 година са намалени средствата за озеленяване. Не е предвидено изграждането на големи паркове и градини, на стратегически обекти в община Казанлък, като изцяло дейността на звеното ще бъде насочена към поддръжката на съществуващите площи. В края на зимния сезон предстои да бъде направен оглед на растителността и където е необходимо, тя ще бъде подменена. Предвидени са средства за зацветяване на централна градска част, както и такива за закупуването на горива, корди, вериги, масла, ремонт на машини и всичко необходимо за поддръжка на зелените площи. През 2018 година за пролетното зацветяване в общината са изразходвани близо 54 хил. лв. \r\nСлавяна ГАЙДАРОВА", "date": "2019.02.12", "title": "Стара Загора: С над 130 хил. лв., заради актуализация на заплатите, е увеличен бюджетът на общинското звено „Озеленяване” в Казанлък"}
{"url": "http://www.focus-news.net/news/2019/02/12/2622773/prof-nedim-gendzhev-chrez-zakonoproekt-se-tseli-mehanichno-obedinyavane-na-veroizpovedaniyata-ot-edna-religiya-za-da-se-oprostyat-dalgovete-na-glavnoto-myuftiystvo.html", "text": "Чрез законопроект се цели механично обединяване на вероизповеданията от една религия, за да се опростят дълговете на Главното мюфтийство. Това каза в обзорното предаване „Това е България“ на  Радио „Фокус“  председателят на Висшия мюсюлмански духовен съвет на мюсюлманското сунитско изповедание проф. Недим Генджев по повод внесените нови поправки в закона за вероизповеданията от председателите на ПГ на ГЕРБ и ДПС Цветан Цветанов и Мустафа Карадайъ.„Това което искат да направят господата Цветанов, Карадайъ и Горанов не е ставало в Българската държава пък било и за вероизповедания. Тук има още една голяма лъжа, че става въпрос за всички вероизповедания. Не, става дума само за това, което оглавява Мустафа Алиш Хаджи или за мюсюлманско  изповедание. Православната църква има 370 лв задължения и както ме увериха от Светия синод, утре могат да ги внесат. Другите изповедания спазват законите и си плащат осигуровките и данъците“, каза той. Според Недим Генджев в Главното мюфтийство в резултат на безотговорност и безстопанственост от сделки с имоти,  корпоративен данък, здравните и социални осигуровки на повече от 700 имами и служители на мюфтийствата са натрупани дължими на държавата 12 млн. лв.  В предложенията за поправки на Закона за вероизповеданията се предвижда и да не се търсят първични счетоводни документи от дейността на изповеданията.  \r\nЦоня СЪБЧЕВА", "date": "2019.02.12", "title": "Проф. Недим Генджев: Чрез законопроект се цели механично обединяване на вероизповеданията от една религия, за да се опростят дълговете на Главното мюфтийство"}
{"url": "http://www.focus-news.net/news/2019/02/12/2622774/predstoyashti-mezhdunarodni-sabitiya-za-13-fevruari-agentsiya-fokus.html", "text": "*** Премиерът на Израел Бенямин Нетаняху и вицепрезидентът на САЩ Майк Пенс откриват конференция за Близкия Изток \r\n*** Министрите на отбраната на страните-членки на НАТО се срещат преди Мюнхенската конференция по сигурността \r\n*** Международния съд решава за замразените от САЩ 2 милиарда долара на Иран \r\n*** В испанския парламент ще се гласува бюджета на правителството на малцинството на Социалистическата партия \r\n*** Среща между президентите на Русия и Беларус Владимир Путин и Александър Лукашенко \r\n*** Стачка на работниците в авиокомпаниите, всички 222 полета към града са отменени \r\n*** Британският премиер Тереза Мей ще отговаря на въпроси за Брекзит в парламента \r\n*** Американският президент Доналд Тръмп ще приеме колумбийския си колега Иван Дуке, с когото ще обсъдят ситуацията във Венецуела \r\n*** Започва дебат за промяна на законите, така че президента ас Сиси да може да се кандидатира за трети мандат \r\n*** Испанският крал Фелипе VI е на посещение в Мароко \r\n*** Пресконференция на иранския външен министър Джавад Зариф \r\n***", "date": "2019.02.12", "title": "Предстоящи международни събития за 13 февруари ( Агенция „Фокус“ )"}
{"url": "http://www.focus-news.net/news/2019/02/12/2622771/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-gkpp-kapitan-andreevo-i-gkpp-dunav-most-vidin.html", "text": "ГД „Гранична полиция“: Интензивен е трафикът за товарни автомобили на изход на ГКПП „Калотина“, ГКПП „Капитан Андреево“ и ГКПП „Дунав Мост Видин“. Това съобщиха от  ГД „Гранична полиция“ . Информацията за трафика е към 18.00 часа. На границата с Македония и Гърция трафикът е нормален на всички гранични контролно-пропускателни пунктове.", "date": "2019.02.12", "title": "ГД „Гранична полиция“: Интензивен е трафикът за товарни автомобили на изход на ГКПП „Калотина“, ГКПП „Капитан Андреево“ и ГКПП „Дунав Мост Видин“"}
{"url": "http://www.focus-news.net/news/2019/02/12/2622750/ministerstvoto-na-zdraveopazvaneto-podkrepya-predlozhenieto-za-promyana-na-metodikata-za-prilagane-na-otpravnite-tochki-za-otsenka-na-trayno-namalenata-rabotosposobnost.html", "text": "Министерството на здравеопазването подкрепя предложението за промяна на методиката за прилагане на отправните точки за оценка на трайно намалената работоспособност (вида и степента на увреждане) в проценти, направено от национално представителните организации на хората с увреждания. Това стана ясно днес по време на среща на министър Кирил Ананиев с представители на сдруженията и организациите, защитаващи правата на хората с увреждания, съобщиха от пресцентъра на  Министерството на здравеопазването . В срок до 13 февруари 2019 г. всички участници в срещата трябва да се произнесат дали одобряват тази промяна. „Това е първата и най-спешна мярка за подобряване работата на Наредбата за медицинската експертиза. Когато говорим за хора с тежки увреждания, дори при един човек да има проблем, то той трябва да бъде решен. А анализите показват, че има редица лица, които не са доволни от действията на ТЕЛК през изминалите 6 месеца“, заяви здравният министър.  \r\nПредложението гласи: „Когато са налице няколко увреждания за лицата, две и повече, довели с 50% и над 50% трайно намалена работоспособност или вид и степен на увреждане, независимо дали са за заболявания от общ характер или за заболявания с причинна връзка, за всяко от които в отправните точки за оценка на трайно намалената работоспособност/вид и степен на увреждане, е посочен отделен %, оценката на трайно намалената работоспособност се определя като се взима най-високият % по съответната отправна точка на най-тежкото увреждане. Към него се прибавят 20% от сбора на % на всички останали увреждания“.  \r\nОсвен това от организациите предлагат „ако водещото заболяване с 50% и над 50% трайно намалена работоспособност или вид и степен на увреждане е довело до други заболявания увреждания, които са с причинна следствена връзка от водещото заболяване, за всяко от които в отправните точки за оценка на трайно намалената работоспособност, е посочен отделен %, оценката на трайно намалената работоспособност/вид и степен на увреждане, се определя като се взима най-високият % по съответната отправна точка на най-тежкото увреждане. Към него се прибавят 10% от сбора на % на всички останали увреждания“.  \r\nКато последваща стъпка министър Ананиев предложи създаването на работна група, която да подготви промени в Наредбата за медицинската експертиза, след като бъдат отчетени спецификите на всички заболявания и тяхното отражение върху здравословното състояние на хората с увреждания. В работната група ще бъдат включени представители на всички заинтересовани страни. Срокът за изготвяне на промените е 2 месеца.  \r\nСъгласно договореното през миналата седмица организациите и сдруженията предоставиха на Министерството на здравеопазването 28 жалби на граждани за намален от ТЕЛК процент неработоспособност, подадени до 08 февруари 2019 г. Проверката на МЗ показа, че в 4 от случаите е налице неспазване на Наредбата за медицинската експертиза от страна на ТЕЛК съставите.  \r\nПо отношение на другите 24 случая липсват експертни решения на ТЕЛК и не е предоставена медицинска документация, въз основа на която да се извършат проверки.  \r\nНа срещата екипът на Министерството на здравеопазването предложи и пакет от мерки, чрез които да се подобри цялостната дейност на медицинската експертиза на ТЕЛК. През месец март ще бъде представена нова концепция и промяна в информационната система, с цел повишаване на контрола в системата на ТЕЛК. Промените ще включват изграждане на свързаност между информационните системи на НЗОК и НЕЛК, за да има достъп до първичната медицинска документация и контрол върху съдържанието ѝ. Стандартизиране на медицинските документи и засилване на контролно-методичната, консултативната и експертна дейност на НЕЛК са сред мерките, които предлага още Министерството на здравеопазването.  \r\nОт март месец МЗ, съвместно с МТСП и експерти на Световната здравна организация, ще работят върху анализ на възможностите за въвеждане на системата за комплексна оценка на социален и здравен статус на лицата.", "date": "2019.02.12", "title": "Министерството на здравеопазването подкрепя предложението за промяна на методиката за прилагане на отправните точки за оценка на трайно намалената работоспособност"}
{"url": "http://www.focus-news.net/news/2019/02/12/2622775/sofiya-s-malko-nad-3-mln-lv-ot-operativna-programa-regioni-v-rastezh-e-obnovena-uchebnata-sgrada-na-natsionalnata-muzikalna-akademiya.html", "text": "С малко над 3 млн. лв. от Оперативна програма „Региони в растеж“ е обновена учебната сграда на Националната музикална академия. Това съобщиха от пресцентъра на  МРРБ  Със средства от оперативната програма, управлявана от МРРБ се обновяват още 12 университета. \r\n„Чрез инвестиция от малко над 3 млн. лв. успяхме да постигнем цялостно обновяване на корпус от Националната музикална академия „Проф. Панчо Владигеров“. Това е един от най-значимите проекти, свързани с подобряване на образователната среда, защото като единствена в България академията дава възможност да се докоснем до музикалното творчеството“, това заяви заместник-министърът на регионалното развитие и благоустройството Деница Николова при откриването на реновираната учебна сграда.  \r\n„Радвам се, че заедно с Министерството на образованието и науката намерихме подходящия подход да финансираме университетите, които създават най-значимите кадри, които след време ще допринасят за това да показваме България“, коментира заместник-министърът. \r\n„В рамките на Оперативна програма „Региони в растеж“ 2014-2020 с ресурс малко над 3 млрд. лв. са заделени близо 600 млн. лв. за сферата на образованието, като това е един от знаковите обекти, напомни Деница Николова. Допринасяме за инвестиции в още 12 университета и стотици детски градини и училища на територията на страната. Надявам се, че чрез тях ще подкрепим бъдещето на страната по най-подходящия начин и ще създадем условията за хората, които се обучават и работят в тези институции да покажат най-доброто и да работят в името на България“, каза още заместник министърът. \r\nПроф. д-р Димитър Цанев – ректор на висшето музикално училище, благодари на управляващия орган на програмата, защото никога досега академията не е имала тези условия, които вече има с модерното инфраструктурно обзавеждане и оборудване.  \r\nПри обновяването на остарялата инфраструктура на учебната сграда със средствата от оперативната програма е монтирана изолация на всички външни стени, подменена е конструкцията на покрива, монтирани са термопанели. Ремонтирани и обновени са 56 учебни и 2 концертни зали, като са изпълнени специални акустични мерки, набелязани с обследване. Изпълнени са всички мерки за пожарна безопасност и осигуряване на достъпност на средата. Подменена е отоплителната инсталация, осигурени са енергоспестяващо осветление и видеонаблюдение. Доставени са 18 пиана и съвременна озвучителна техника.", "date": "2019.02.12", "title": "София: С малко над 3 млн. лв. от Оперативна програма „Региони в растеж“ е обновена учебната сграда на Националната музикална академия"}
{"url": "http://www.focus-news.net/news/2019/02/12/2622779/pazardzhik-zapochna-kampaniyata-za-sabirane-na-mestni-danatsi-i-taksi-v-obshtina-panagyurishte.html", "text": "Започна кампанията за събиране на местни данъци и такси в община Панагюрище. Това съобщи за  Радио „Фокус“ – Пазарджик  Радка Костуркова от общинската администрация. Тя обясни, че на всички физически и юридически лица ще бъдат изпратени съобщения за дължимите данък върху недвижимите имоти и такса битови отпадъци. \r\n„Жителите на община Панагюрище могат да платят своите задължения по банков път в обслужващата Общината Райфайзен банк, на касите на „Български пощи“ ЕАД в цялата страна и на касите на Easy Pay, както и чрез ПОС терминал или в брой на каса в отдел „Местни данъци и такси“ в сградата на Общинска администрация във всеки работен ден от понеделник до петък, от 8:30 до 12:30 и от 13:30 до 17:00 часа, и в кметствата на населените места – Попинци, Левски, Елшица, Бъта, Баня, Поибрене, Оборище и Панагюрски колонии“, уточни Костуркова. \r\nТя каза също, че жителите на общината могат да заплатят своите задължения на вноски – първа до 30 юни, втора до 31 октомври 2019 година. Патентният данък може да се изплаща на четири вноски. При платен пълен размер на данъците в срок до 30 април 2019 година, се ползва 5% отстъпка. \r\nВаня НИКОЛОВА", "date": "2019.02.12", "title": "Пазарджик: Започна кампанията за събиране на местни данъци и такси в община Панагюрище"}
{"url": "http://www.focus-news.net/news/2019/02/12/2622781/plovdiv-pozhar-e-vazniknal-v-magazin-za-pirotehnicheski-izdeliya-nyama-postradali.html", "text": "Пожар е възникнал в магазин за пиротехнически изделия, няма пострадали. Това съобщиха от пресцентъра на  МВР .  \r\nСигнал за възникнал пожар в търговски обект на партерен етаж на жилищна кооперация на ул. „Пещерско шосе“ в Пловдив е получен в 18.50 часа. Към мястото са насочени три специализирани автомобила с екипи от 9 пожарникари. Установено е, че магазин за пиротехнически изделия е възникнал огън. Незабавно са изведени живеещите в сградата. За минути пожарът е локализиран, без да се разпространи извън обекта. Няма данни за пострадали. Няма риск за живеещите наоколо и близките сгради. На мястото на инцидента съдействие оказват и полицаи от Второ РУ-Пловдив.", "date": "2019.02.12", "title": "Пловдив: Пожар е възникнал в магазин за пиротехнически изделия, няма пострадали"}
{"url": "http://www.focus-news.net/news/2019/02/12/2622766/sitel-makedoniya-makedonskata-tsarkva-nyama-da-promenya-imeto-si-ochakva-da-bade-priznata-kato-ohridska-arhiepiskopiya-yustiniana-prima.html", "text": "Македонската православна църква – Охридска архиепископия в никакъв случай няма да променя името си, независимо че държавата вечер се казва Република Северна Македония. Синодът няма намерение да добавя нищо повече към уставното си име, заяви във вторник в Прилеп Митрополит Преспанско-Пелагонийски Петър. Според него позицията на МПЦ-ОА била пределно ясна и нямало какво повече да се коментира, предава  скопският телевизионен канал „Сител“ . \r\n„Ние не можем да заповядваме на никого, да му наредим как да ни нарича, но ние ще се наричаме така, както го правим и сега. Моите мнения и възгледи не са по-различни от тези на Светия Синод и ние запазваме позициите си по всички тези въпроси. Ако някой има по-различно мнение, това е негово право, но аз споделям позицията и мнението на нашата света църква. Едно име имаме, така е песента“, е заявил митрополит Петър, цитиран от „Сител“. \r\nЩо се отнася до признаването на МПЦ от страна на Константинополската патриаршия, митрополитът заяви, че това ще се случи в обозримо бъдеще, ако не се случи нещо изненадващо. Според правилата на църквата, каза той, всяка суверенна държава трябва да има автокефална църква, а МПЦ-ОА изпълнява всички условия за това. Най-вероятно се преговаря МПЦ да бъде призната като Охридска Архиепископия, но все още има голяма неизвестност. \r\n„Ще настояваме да ни признаят под нашето име, като досега не е имало случай някоя църква на етническа основав да бъде призната", "date": "2019.02.12", "title": "„Сител“ (Македония): Македонската църква няма да променя името си, очаква да бъде призната като „Охридска архиепископия – Юстиниана прима“"}
{"url": "http://www.focus-news.net/news/2019/02/12/2622782/vidin-dvizhenieto-po-patya-ruzhintsi-dimovo-e-zatvoreno-v-dvete-posoki-za-izvazhdaneto-na-avariral-tovaren-avtomobil.html", "text": "Движението по пътя Ружинци-Димово е затворено в двете посоки за изваждането на аварирал товарен автомобил. Това съобщиха за  Агенция „Фокус“  от  ОДМВР - Видин . Товарният автомобил е аварирал заради претоварване.", "date": "2019.02.12", "title": "Видин: Движението по пътя Ружинци-Димово е затворено в двете посоки за изваждането на аварирал товарен автомобил"}
{"url": "http://www.focus-news.net/news/2019/02/12/2622776/sergey-lavrov-sasht-zagubiha-vsyakakvo-chuvstvo-na-sram-v-situatsiyata-s-venetsuela.html", "text": "Министърът на външните работи на Русия Сергей Лавров разкритикува рязко действията на САЩ по отношение на Венецуела, предава  РИА Новости . \r\n„От самото начало поддържахме инициативата на Мексико и Уругвай, които се обявиха за възможно най-бързо създаване на условия за общонационален диалог с участието на всички политически сили във Венецуела“, напомни Лавров на пресконференция след преговорите с финландския си колега Тимо Сойни. \r\nПрезидентът на южноамериканската страна Николас Мадуро изрази готовност да участва в подобен диалог, но опозицията отхвърли предложението. \r\n„Очевидно, защото я ръководят американски представители, които в своите изказвания за това, как трябва да бъде решена ситуацията във Венецуела, според мен, загубиха всякакво чувство на срам“, заяви руският министър. \r\nПо-рано бе съобщено, че „механизмът Монтевидео“, представен от Мексико, Уругвай и Карибската общност (Caricom), предвижда четири етапа: незабавно започване на диалог, преговорен процес, изработване на споразумение и неговата реализация. \r\nПревод и редакция:", "date": "2019.02.12", "title": "Сергей Лавров: САЩ загубиха всякакво чувство на срам в ситуацията с Венецуела"}
{"url": "http://www.focus-news.net/news/2019/02/12/2622772/dzhi-pi-grup-shte-stroi-tunel-zheleznitsa-4-mesetsa-sled-otkaza-si-ot-uchastie-v-obshtestvenata-porachki-obzor.html", "text": "Точно четири месеца, след като компанията „Джи Пи Груп“ се отказа да участва в обществената поръчка за изграждането на тунел „Железница“, от  Агенция „Пътна инфраструктура“  обявиха, че са подписали договор с компанията за проектирането и строителството му. Съоръжението ще е с дължина около 2 км и ще бъде най-дългият пътен тунел изграждан досега у нас. Изпълнението на поръчката е възложено на ДЗЗД „АМ СТРУМА ТУНЕЛ 2018“, в което участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОт АПИ уточниха, че спазвайки разпоредбите на Закона за обществените поръчки, са пристъпили към подписване на договора, след като Върховният административен съд се е произнесъл в полза на тяхното решение за избор на изпълнител.  \r\nВ своя позиция от  „Джи Пи Груп“  обясниха първоначалното си намерение за оттегляне от изграждането на тунел „Железница“, като посочиха, че причината за това е общественият интерес и манипулативната обстановка, която се е опитвала да отъждестви граденото десетки години име на компанията в строителния бранш с престъпни квалификации. Според компанията забавянето в изграждането на посочените участъци на АМ „Струма“ е предпоставка за още тежки катастрофи, голям брой загинали и ранени. „С оглед създалата се ситуация - скъсените срокове и възможността изграждането на този мащабен проект да бъде провалено, управителният съвет на „Джи Пи Груп“ АД се съобрази със законодателството и изпълни задълженията си, като сключи договор за изграждането на тунел „Железница“ с възложителя Агенция „Пътна инфраструктура“. Същото ще бъде в полза на обществения интерес от предотвратяване на огромните загуби на държавния бюджет, които могат да възникнат при неизпълнение на проекта до 2023 г., и в подкрепа на пътната безопасност“, посочват още от „Джи Пи Груп“. Министърът на регионалното развитие и благоустройството Петя Аврамова  коментира, че по проекта за изграждането на тунел „Железница“ АПИ е действала изцяло в рамките на закона. По думите ѝ процедурата е извървяна изцяло по Закона за обществените поръчки. Аврамова коментира, че „Джи Пи Груп“ е изразила медийно становище за отказване от процедурата, но това не означава писмено изпращане до АПИ. Тя посочи, че АПИ е поискала подновяване на офертите на „Джи Пи Груп“ и на „Главболгарстрой“, тъй като е изтекъл срокът за тяхната валидност. „Класиралият се на второ място не е подновил своята оферта и АПИ всъщност е действала по законния начин – поканила е класиралия се на първо място за сключване на договор. Нямаме писмен отказ, така че договорът е факт“, заяви регионалният министър.  Срокът за изпълнение на проектирането и изпълнението на строително-монтажните работи на тунел „Железница“ (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др.   Агенция „Фокус“ припомня:  Преди 4 месеца, на 12 октомври 2018 г., започнаха проверки на пътните ремонти, извършвани от фирма „Джи Пи Груп“, по нареждане на премиера Бойко Борисов. Министър-председателят възложи на тогавашния председател на Агенция „Пътна инфраструктура“ инж. Светослав Глосов, спазвайки закона, фирмата „Джи Пи Груп” да се извади от проектите с европейско и държавно финансиране. „Всеки, който е заподозрян и тече разследване - да се извади от конкурсите и да си докаже правотата и невинността“, заяви тогава Бойко Борисов. „Няма да дам да ми се петни името. Така, че докато си защитят правотата - нямат работа да участват в конкурси“, категоричен бе министър-председателят.  \r\nПо-късно последва реакция от страна на фирмата и с позиция до медиите от „Джи Пи Груп“ обявиха, че е достойно да депозират отказ от сключване на договор за изпълнение на строителството на тунел „Железница“.  \r\nЦелият казус с „Джи Пи Груп“ започна на 14 септември 2018 г., когато адвокат и двама журналисти – българин и румънец, бяха временно задържани в РПУ - Радомир. Това се случи по време на журналистическо разследване, което съвпада с оперативно-издирвателни мероприятия от ГДБОП и Областна дирекция – Перник в района, където според подадения сигнал, са се унищожавали материали, свързани с обществени поръчки.  \r\nПо повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“ до главния прокурор, МВР и КПКОНПИ, беше изпратен сигнал от вицепремиера Томислав Дончев, с копие до изпълнителния директор на ИА „Одит на средствата от ЕС”. Вследствие на това, Софийска градска прокуратура възложи на ДАНС извършването на проверка по случая. Предмет на проверка бяха всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци.  \r\nНа 21 септември 2018 г. премиерът Бойко Борисов разпореди отстраняване на държавните служители и експертите, споменати в журналистическото разследване за измами с усвояване на евросредства, докато текат проверките. В официално изявление от компанията „Джи Пи Груп“ АД заявиха, че не приемат замесването им в „откровени манипулации и неверни твърдения“. „Никога и под никаква форма „Джи Пи Груп\" АД не е имала отношение към оперативната дейност или счетоводството на която и да е от компаниите, споменати в определения като „разследване“ материал“, обявиха от компанията. Те отрекоха твърденията да са изнасяли, горели или закопавали документи. \r\nЛюба АЛЕКСИЕВА", "date": "2019.02.12", "title": "„Джи Пи Груп“ ще строи тунел „Железница“, 4 месеца след отказа си от участие в обществената поръчки (ОБЗОР)"}
{"url": "http://www.focus-news.net/news/2019/02/12/2622777/vitsepremierat-krasimir-karakachanov-napuskam-kabineta-ako-gerb-podkrepi-dps-po-romskiya-vapros.html", "text": "Вицепремиерът Красимир Каракачанов ще напусне правителството, ако ГЕРБ подкрепят позицията на ДПС по ромския въпрос, съобщава  Нова телевизия . Пред медията Каракачанов заявява, че ако и този път партията на Борисов реши да приеме предложенията на ДПС, а не на ВМРО, както било срещу „радикалния ислям\", то да си търсела вариант и да управлява с тях.", "date": "2019.02.12", "title": "Вицепремиерът Красимир Каракачанов: Напускам кабинета, ако ГЕРБ подкрепи ДПС по ромския въпрос"}
{"url": "http://www.focus-news.net/news/2019/02/12/2622786/varna-pochistvat-56-uchastaka-ot-otvodnitelni-kanali-i-dereta.html", "text": "Общо 56 участъка от отводнителни канали и дерета, канавки и водостоци трябва да бъдат почистени до 10 март. Това съобщиха за  Радио „Фокус“ – Варна   от сектор „Екологичен контрол“ в градската управа. Дейностите включват почистване и транспортиране на смесени битови и биоразградими отпадъци, на изкопни земни маси и наноси от канализационни системи, премахване на паразитна растителност, резитба на храсти.  \r\nВ централния район „Одесос“ е приключено почистването на канавката на ул. „Стоян Заимов“, но продължават дейностите по дерето от ул. „Девня“ до заустването във Варненско езеро. В район „Приморски“ са почистени 17 участъка. Продължават дейностите по Шокъровия канал, Фатрико дере в квартал „Виница“, отводнителни канавки, разположени от двете страни на пътя за Аладжа манастир, на отводнителна канавка, прилежаща на детелината, и на канавка, която е успоредна на пътя за Свободния университет в селищно образувание „Ален мак“ , както и на дерето от университета до плаж „Кабакум“. В район „Младост“  са приключени  дейностите за всичките 7 участъка: Елпромското дере, отводнителния канал под ул. „Девня“ и жп моста до кръговото с бул. „Република“,  дерето в Западна промишлена зона „Север“ – от бул. „Янош Хуняди“ до Елпромското дере, дерето в селищно образувание „Сълзица“, отводнителният канал по ул. „Георги Пеячевич“, както и деретата в местностите „Пчелина“ и „Кочмар“. В район „Владислав Варненчик“ е завършено почистването на пътната канавка на бул. „Владислав Варненчик“ и местността „Балъм дере“. Продължават дейностите по деретата „Налбанка“ и „Ментеше“. В район „Аспарухово“  са почистени канавките на ул. „Орел“, на южния пътен възел по ул. „Народни будители“, дерето на ул. „Горна студена“, в местността „Карантината“, канавката от квартал „Аспарухово“ до квартал „Галата“ и канавката в местност „Прибой“, дерето по ул. „Моряшка“ и канавката на ул. „Янтра“. В село Константиново е приключено почистването на двата участъка на отводнителния канал на ул. „Васил Левски“, в Тополи се работи, а в Звездица се чисти водостокът на ул. „Феникс“и на канавката край поделение „Чайка“. \r\nДиана СТОЕВА", "date": "2019.02.12", "title": "Варна: Почистват 56 участъка от отводнителни канали и дерета"}
{"url": "http://www.focus-news.net/news/2019/02/12/2622787/stara-zagora-izlozhbata-destalinizatsiyata-dilemata-na-edno-protivorechivo-desetiletie-1953-1964-shte-bade-otkrita-v-zalite-na-muzey-chudomir.html", "text": "Изложбата „Десталинизацията – дилемата на едно противоречиво десетилетие (1953-1964)” ще бъде открита утре в 17.30 часа в залите на Литературно художествен музей \"Чудомир\". Това съобщи за  Радио „ Фокус” – Стара Загора  директорът на музея Добрина Матова. Тя поясни, че изложбата е партньорски проект между Комисията по досиетата и Държавна агенция „Архиви”. \r\nПодбраните материали показват малко известни и неизползвани досега исторически документи. Чрез визуално и документално представяне на събитията от 50–60-те години на 20 век се проследяват вътрешните и международните аспекти на процеса, популярен с термина „десталинизация” не само в България, но и в страните от Източна Европа. \r\nПо думите й в изложбата са използвани документи и фотографии, съхранявани в Държавна агенция “Архиви” и Комисията по досиетата, кинокадри от Българската национална филмотека, сайта “Изгубената България”, както и от частни архиви на семейство Пауновски, семейство Акьови, архивът на Радой Ралин, на Веселин Байчев, на Владимир Люцканов и Антоанета Бочурова и др. \r\nСлавяна ГАЙДАРОВА", "date": "2019.02.12", "title": "Стара Загора: Изложбата „Десталинизацията – дилемата на едно противоречиво десетилетие (1953-1964)” ще бъде открита в залите на Музей \"Чудомир\""}
{"url": "http://www.focus-news.net/news/2019/02/12/2622789/pazardzhik-tri-signala-za-zamarsyavane-na-zashtiteni-mestnosti-sa-proverili-ekoekspertite.html", "text": "Три сигнала за замърсяване на защитени местности са проверили екоекспертите през януари. Това съобщиха от  РИОСВ-Пазарджик . Първият е за провеждане на събитие в пещера „Снежанка”, съпроводено със свирене на гайди и танци, което води до безпокойство на прилепите, които зимуват там. Проверката, извършена по време на тържеството е установила, че гайдарите и танцьорите са изпълнили програмата си пред пещерата. Във вътрешното пространство не е вдиган шум. Вторият сигнал е за замърсяване с отпадъци на защитена местност „Св. Георги”, над село Варвара. Сигналът е изпратен до ДГС-Пазарджик за предприемане на действия по компетентност. Третият сигнал е за извършване на сеч в землището на село Церово, вследствие на която асфалтовият път до историческа забележителност „Бенковска поляна” е разбит от тежки машини и затрупан с клони и остатъци от сечта. РИОСВ е изискала с писмо от ДГС-Пазарджик информация и документи с цел предприемане на последващи действия.", "date": "2019.02.12", "title": "Пазарджик: Три сигнала за замърсяване на защитени местности са проверили екоекспертите"}
{"url": "http://www.focus-news.net/news/2019/02/12/2622788/uefa-var-ne-e-perfektna-zashtoto-e-sazdadena-ot-hora-zhalt-karton-za-futbolistite-koito-iskat-ot-sadiyata-da-pregleda-povtorenie.html", "text": "Европейската футболна централа реши, всеки футболист, който настоява за прилагане на системата Видео асистент рефер (ВАР) да бъде санкциониран с жълт картон. Началникът на съдиите на УЕФА Роберто Розети пък обясни, че „системата за видеоарбитраж не е перфектна, защото е създадена от хора“.", "date": "2019.02.12", "title": "УЕФА: ВАР не е перфектна, защото е създадена от хора, жълт картон за футболистите, които искат от съдията да прегледа повторение"}
{"url": "http://www.focus-news.net/news/2019/02/12/2622805/haskovo-vazstanoveno-e-dvizhenieto-po-patya-silen-dolno-botevo.html", "text": "Възстановено е движението по път III-593 Силен – Долно Ботево. Това съобщиха от пресцентъра на  Агенция „Пътна инфраструктура“  .", "date": "2019.02.12", "title": "Хасково Възстановено е движението по пътя Силен – Долно Ботево"}
{"url": "http://www.focus-news.net/news/2019/02/12/2622806/kaloyan-pargov-bsp-sofiya-shte-iskame-reviziya-na-gradskiya-transport-v-stolitsata-na-utreshnoto-zasedanie-na-obshtinskata-komisiya-po-transport.html", "text": "Ще искаме ревизия на градския транспорт в столицата на утрешното заседание на общинската комисия по транспорт. Това каза за обзорното предаване „Това е България“ на  Радио „Фокус“  председателят на столичната организация на БСП и на групата й общински съветници в СОС Калоян Паргов. \"Това включва договорите на общината с операторите - общински и частни. Има ли случаи на преотдаване на други фирми да возят по съответните линии, т.е. ако един оператор е спечелил договор да вози в рамките на София-град, дали той преотдава тази дейност на други. Държи ли се като концесионер, което по договор е забранено. Ще питаме и за условията на труд. Тези дни направихме срещи с хора в градския транспорт, които се оплакаха от липсата на справедливо заплащане на техният труд, от постоянният стрес и лошите условия на работа“, каза той. Калоян Паргов каза още, че въпросът с проблемите на шофьорите в градския транспорт на столицата е свързан и със социално битовите условия, материалното осигуряване, нормалните условия на труд, прекалените часове извънреден труд и липсата на достатъчно почивни дни.   \r\nЦоня СЪБЧЕВА", "date": "2019.02.12", "title": "Калоян Паргов, БСП – София: Ще искаме ревизия на градския транспорт в столицата на  утрешното заседание на общинската комисия по транспорт"}
{"url": "http://www.focus-news.net/news/2019/02/12/2622778/zoran-zaev-da-zhivee-evropeyska-republika-severna-makedoniya.html", "text": "„Да живее европейска Република Северна Македония, да живее Европа, да живее НАТО“, заяви накрая на своето изказване македонския премиер Зоран Заев на тържествената церемония във вторник по повод издигането на знамето на НАТО пред сградата на местния парламент, предава опозиционното  скопско електронно издание „Република“ . \r\n„Ние не вярваме в приказките, че Европейският съюз ще се разпада, ние смятаме, че той е най-силен. Ние му принадлежим исторически и политически. Брюксел няма да ни гледа през пръсти. Не очаквам снизходителност от ЕС", "date": "2019.02.12", "title": "Зоран Заев: Да живее европейска Република Северна Македония"}
{"url": "http://www.focus-news.net/news/2019/02/12/2622807/margarita-macheva-dramatichen-teatar-nikola-vaptsarov-na-denya-na-vlyubenite-aktyorat-aladin-aliibrahim-shte-predstavi-svoeto-stand-up-shou-za-parvi-pat-na-teatralna-stsena.html", "text": "На деня на влюбените актьорът Аладин Алиибрахим ще представи своето stand – up шоу и то за първи път на театрална сцена. Това каза пред  Радио „Фокус“ – Пирин  Маргарита Мачева, директор на Драматичен театър „Никола Вапцаров“ – Благоевград. Тя отбеляза, че това е един от любимите млади актьори на театъра.„Това представление е много забавно и е в модерна форма, която е много интересна“, посочи Маргарита Мачева. \r\nПо думите й представлението е насочено към младите хора. „Актьорът разказва за несгодите в личния си любовен живот по документален и реален начин за собствения си живот, което е забавно изживяване“, добави директорът. Тя коментира, че това е авторски текст на Аладин Алиибрахим, с помощта на неговия приятел Георги Янев. „Шоуто със сигурност не представя отличния опит на актьора, а напротив. Лишен от баналности или битовизъм, Аладин споделя абсурдите на живота си“, заяви Маргарита Мачева.  Тя съобщи, че публиката ще може да види много абсурдни истории и нелепи ситуации, които разкриват личния опит на Аладин, който заради жена остана без кола, гръбнак  и  достойнство. \r\nДенис НИКИФОРОВ", "date": "2019.02.12", "title": "Маргарита Мачева, Драматичен театър „Никола Вапцаров“: На деня на влюбените актьорът Аладин Алиибрахим ще представи своето stand – up шоу за първи път на театрална сцена"}
{"url": "http://www.focus-news.net/news/2019/02/12/2622785/meditsinskite-spetsialisti-poiskaha-proyavite-na-agresiya-da-se-nakazvat-s-obshtestvenopolezen-trud-obzor.html", "text": "Българската асоциация на професионалистите по здравни грижи стартира Национална кампания за превенция на агресията срещу медицински специалисти докато изпълняват професионалните си задължения под надслов \"Призвани сме да лекуваме, а не да воюваме\". В рамките на кампанията ще бъдат организирани дискусии в цялата страна с участието на институции и специалисти. Първата от тях бе в София с участието на представители на Министерство на здравеопазването, РЗИ, директорите на ЦСМП от страната, Българския лекарски съюз, Федерацията на синдикатите в здравеопазването към КНСБ, Медицинска федерация на КТ \"Подкрепа\" Прокуратурата, СДВР, пациентски организации, здравни медиатори, психолози, експерти по управление на конфликти в медицинската практика и по медицинско право. В рамките й бяха обсъдени мерките и възможностите за превенция срещу насилието над медиците. В началото на дискусията  председателят на УС на Българската асоциация на професионалистите по здравни грижи Милка Василева  обобщи, че агресията срещу „хората в бяло“ се засилва, като са регистрирани около 100 случая на проявена агресия над медицински екипи за последните 2 години. По думите й агресията срещу медиците е много болен въпрос за съсловието на професионалистите по здравни грижи и за медиците въобще. „Ние искаме да убедим хората, че трябва да ни повярват и да не пристъпват към нас с агресия“, допълни Василева. \"Можем да направим практически стъпки, за да намалим агресията не само срещу медици, а цялата агресия в българското общество. Ние сме призвани да лекуваме. Това е нашата мисия и ние ще я следваме“, каза още Василева.  Д-р Ивиан Бенишев, директор на дирекция „Медицински дейности“ към Министерство на здравеопазването , отбеляза от своя страна, че за проблема с нападението над медици трябва да се говори. \"Трябва да се говори за това, че медицинските специалисти са хора с достойна професия, трябва да се обяснява какво те правят за обществото\", каза той. По думите му министерството ще продължи с всичките си усилия срещу агресията над медици, включително с оборудването на спешните отделения с видеонаблюдение. Д-р Нели Нешева, член на УС на БЛС , коментира, че е недопустимо хората, които се грижат за нашето здраве, да стават заложници на собственото си призвание. Тя заяви, че е недопустимо всяка година жертва на физическа агресия да стават 70-80 представители на медицинското съсловие, а осъдените да са по-малко от 5 на година. Д-р Нешева отчете, че през 2015 г. нападнатите медици са 47, през 2016 – 28, а през 2017 г. само за първите 6 месеца – 25.  Д-р Десислава Кателиева, председател на Националната асоциация на работещите в Спешната помощ , коментира, че кампаниите срещу агресията над медиците са необходими, защото е нужно самото съсловие да покаже, че се бори за това да не бъде обиждано и бито. Тя заяви, че медиите трябва да спрат да правят сензации от случаи, в които правораздавателната система и органите не са се произнесли. Според нея трябва да се популяризират добрите примери. Пламен Таушанов, председател на Българската асоциация на закрила на пациентите (БАЗП) , подчерта, че трябва да се изисква срок, в който медиците ще имат паник-бутони. По думите му е очевидно, че с декларации и форуми няма да се намери решение, затова е важно институциите да се ангажират с конкретни срокове по набелязаните мерки.  Д-р Антония Григорова, експерт по управление на конфликти в медицинската практика , обърна внимание, че проблемът с агресията над медиците има две страни, защото на практика няма непровокирано насилие. Тя посочи, че трябва да се работи в посока подобряване на комуникацията между пациентите и медицинските лица.  \r\nСпоред  Мария Петрова, адвокат по медицинско право , не е достатъчна промяната в закона и увеличаването на наказанията за нападение над медици, за да бъдат спрени те. \"Как очакваме държавата да инициира нещо, ако самите ние не се виждаме в ролята на жертва?\", запита тя. В рамките на дискусията бе приет и призив към институции и политици за мерки срещу агресията над медици. Призивът е адресиран до председателя на Комисията по здравеопазване и депутат от ГЕРБ д-р Даниела Дариткова, до главния прокурор Сотир Цацаров, до министъра на здравеопазването Кирил Ананиев, до министъра на вътрешните работи Младен Маринов и до председателя на НСОРБ инж. Даниел Панов и синдикални организации.  „Ние, медицинските специалисти, не се чувстваме достатъчно защитени по време на изпълнение на професионалните ни задължения. Очевидно е, че само мерките в Наказателния кодекс не са ефективни. Затова апелираме да се предприемат действия в много шриок мащаб, с участие на цялото ни общество, за превенция на вербалната  и физическата агресия  срещу медици“ , се посочва в призива на асоциацията. От асоциацията апелират да се провеждат широки обществени дискусии по темата да се инициират законови промени, които да дават възможност при по-леки прояви на агресия на нарушителите да се налага не само с административно наказание, но и да полагат определени часове общественополезен труд със съдействието на общините. \r\nОт асоциацията искат още по-голяма сигурност на медицинските екипи, паник-бутони, анализ на конфликтните точки в работния процес и набелязване на мерки за превенция, както и осигуряване на медицинския персонал за подобряване на комуникацията  и управлението на конфликти и изготвяне на пана с позитивни послания за диалог и доверие между медици и пациенти.", "date": "2019.02.12", "title": "Медицинските специалисти поискаха проявите на агресия да се наказват с общественополезен труд (ОБЗОР)"}
{"url": "http://www.focus-news.net/news/2019/02/12/2622810/plamen-mirchev-mirona-kompozitor-za-30-godini-imam-140-premieri-30-dokumentalni-i-2-igralni-filma.html", "text": "За 30 години имам 140 премиери, 30 документални и 2 игрални филма. Това каза за  Радио „Фокус“ – Пирин  Пламен Мирчев, композиторът, който е номиниран за награда Икар. Той посочи, че не е очаквал номинация за наградата Икар за музиката на постановката „Принцеса Турандот“. „Аз съм на една възраст, в която човек много по-трудно се вълнува от награди, защото работя от 30 години като композитор“, допълни Пламен Мирчев. Той заяви, че не омаловажава това, че е номиниран за такава престижна награда. \r\n„Изпитвам радост, но работният процес е много по-важен и увличащ за мен и затова по-скоро оставам тази радост на хората, които са съпричастни към това“, добави композиторът. Той коментира, че не би могъл да достигне до това нещо, ако не съществуваха театрите, с които работи. „Принципно наградите със сигурност стимулират и ако мога накратко да се изразя в рима, то наградите са за младите“, каза още Пламен Мирчев. \r\nПо думите му хората, които вървят нагоре по хълма е много важно да бъдат подкрепяни и стимулирани, за да могат да се самоопределят къде са и до къде може да стигнат. „Наградите са една много важна оценка за тях като номинацията е приятна и е нещо различно от работното ми ежедневие, но не бих казал, че е конкретно стимул“, съобщи композиторът. Той посочи, че това е неговата гледна точка. „Правенето и измислянето на музиката е пренасяне в един конкретен свят, който е света на конкретната пиеса. Остава ми много малко време, в което да живея в реалността“, разкри Пламен Мирчев. \r\nДенис НИКИФОРОВ", "date": "2019.02.12", "title": "Пламен Мирчев – Мирона, композитор: За 30 години имам 140 премиери, 30 документални и 2 игрални филма"}
{"url": "http://www.focus-news.net/news/2019/02/12/2622784/emagazin-makedoniya-gartsiya-shte-obuchava-makedonskata-armiyai.html", "text": "Атина изпрати вербалната нота до Скопие, потвърдиха гръцки дипломатически източници. В сряда, в кулоарите на срещата на министрите на отбраната от страните-членки на НАТО в Брюксел, ще се състои среща между военните министри на Македония и Гърция Радмила Шекеринска и Евангелос Апостолакис, пише един от най-четените онлайн ресурси в Македония  „еМагазин“ . \r\nКакто посочва медията, не е изключена възможността, Апостолакис да предложи на Шекеринска Гърция да обучава македонската армия. \r\nПревод и редакция:", "date": "2019.02.12", "title": "„еМагазин“ (Македония): Гърция ще обучава македонската армия?"}
{"url": "http://www.focus-news.net/news/2019/02/12/2622809/shumen-nasrocheno-e-izvanredno-obshto-sabranie-na-asotsiatsiyata-po-vik-v-oblastta.html", "text": "Насрочено е извънредно общо събрание на Асоциацията по ВиК в областта от 14.00 ч. в зала 2 на Областната администрация. Това съобщиха от  Областна администрация . Дневният ред предвижда обсъждане и приемане на доклад от работна група, сформирана от председателя на Асоциацията по ВиК, изготвила анализ и предложение за промени на Договор за стопанисване, поддържане и експлоатация на ВиК системите и съоръженията и предоставяне на ВиК услуги,  обсъждане на предложение до Министерството на регионалното развитие и благоустройството за изменение на клаузи по Договор за стопанисване, поддържане и експлоатация на ВиК системите и съоръженията и предоставяне на ВиК услуги. Ще бъде обсъдено и предложение до  КЕВР за изменение на цената на услугата и доставяне на вода на потребителите.", "date": "2019.02.12", "title": "Шумен: Насрочено е извънредно общо събрание на Асоциацията по ВиК в областта"}
{"url": "http://www.focus-news.net/news/2019/02/12/2622811/roselina-dimitrova-op-turizam-kam-obshtina-burgas-smyatam-che-noviyat-nauchen-tsentar-s-planetrarium-shte-se-prevarne-v-nay-golyamata-atraktsiya-za-grada.html", "text": "Смятам, че новият научен център с планетрариум ще се превърне в най-голямата атракция за града. Това каза за  Радио „Фокус“ – Бургас  Роселина Димитрова, директор на ОП „Туризъм” към Община Бургас. По думите ѝ центърът предстои да бъде разположен на Морската гара в града. \r\n„Идеята ни е да се стимулира интересът на младите хора към науката, като ще бъде предоставена възможност за обучение чрез преживяване – под формата на игри, а посетителите ще могат да научават интересни факти“, каза Димитрова. Тя добави, че през следващия сезон отново предстоят и археологически проучвания в туристическия обект „Акве Калиде“. \r\n„Изградените пасарелки над разкритите археологически структури ще са достъпни за посетителите и те ще имат възможността от по-близо да разгледат разкопките. До края на годината най-вероятно ще започне и изграждането на следващия етап от комплекса, където ще бъде изградена още една сграда, където ще се използват лечебните свойства на минералната вода там“, допълни още Димитрова. \r\nПо думите ѝ междувременно в момента се подготвя и културната програма за о-в „Света Анастасия“. „Естествено, подготовката за традиционните събития, които се провеждат в града и за емблематичните фестивали в Бургас, също не спира“, каза още Димитрова. \r\nМария ПОПЧЕВА", "date": "2019.02.12", "title": "Роселина Димитрова, ОП „Туризъм” към Община Бургас: Смятам, че новият научен център с планетрариум ще се превърне в най-голямата атракция за града"}
{"url": "http://www.focus-news.net/news/2019/02/12/2622815/varna-v-obshtina-vetrino-montiraha-kletka-za-sabirane-na-plastmasovi-kapachki-s-blagotvoritelna-tsel.html", "text": "Нова метална клетка под формата на сърце, за събиране на пластмасови капачки с благотворителна цел, беше монтирана пред сградата на Община Ветрино преди седмица. Това съобщи за  Радио „Фокус“ – Варна  кметът на Ветрино Димитър Димитров. В нея всички жители ще могат да предават ненужни пластмасови капачки, които ще се предадат за рециклиране, а със събраните средства ще се закупи и дари медицинска апаратура в най-голямото отделение по неонатология в Североизточна България в СБАГАЛ „Проф. д-р Димитър Стаматов-Варна“ и най-голямото отделение по детска хирургия в МБАЛ „Св. Анна-Варна“. Конструкцията е част от кампанията „Аз вярвам и помагам“. От Общината припомнят, че следващото предаване на пластмасови капачки е организирано за 13 април тази година пред катедралния храм „Св. Успение Богородично“ във Варна. \r\n„Ние имаме традиция тук в Общината за събиране на капачки за рециклиране с благотворителна цел. Отработена е във времето. Надявам се жителите да разберат същността и идеята. Ние постоянно събираме капачки, досега имаше и един обект, в който се предаваха“, обясни кметът Димитър Димитров. \r\nДиана СТОЕВА", "date": "2019.02.12", "title": "Варна: В Община Ветрино монтираха клетка за събиране на пластмасови капачки с благотворителна цел"}
{"url": "http://www.focus-news.net/news/2019/02/12/2622814/pazardzhik-dzhudistite-ot-sportnoto-uchilishte-zavoyuvaha-chetiri-medala-ot-darzhavnoto-parvenstvo.html", "text": "Джудистите от Спортното училище завоюваха четири медала от Държавното първенство. Това съобщиха за  Радио „Фокус“ – Пазарджик  от учебното заведение. При юношите и девойките младша възраст нашите джудисти се завърнаха с 4 медала и много добри постижения. В категория до 40 кг шестокласничката Надя Джимова безапелационно надделя над своите съпернички и завоюва първото място. С това си постижение състезателката на Спортното училище доказа добрата школа и направи заявка за нови още по-добри постижения.  Не по-малко повод за гордост даде и друг наш състезател – Звезделин Илиев, който се изкачи на най-високото стъпало на стълбичката и се окичи със златен медал, побеждавайки съперниците си в категория до 73кг. Състезателите ни се завърнаха още със сребърен медал – на Мария Малинова в категорията до 44кг и бронз и трето място за Емил Вълчев в категория 55кг. На това състезание Димитър Куртаков  и Любомир Грозданов останаха пети в класирането при изключително силна и оспорвана конкуренция. Осмокласникът Мариян Палев, който се състезава за първи път в групата на младежите до 21 години, успя да се класира седми. За него това е много добро постижение, тъй като съперниците му бяха доста по-големи на възраст, коментираха треньорите на пазарджишките джудисти Величко Серев и Виден Василев. Според тях Мариян е изключително упорит в подготовката си и неговите добри постижения при младежите тепърва предстоят. От днес джудистите на Спортното училище започнаха упорита подготовка за следващите състезания.", "date": "2019.02.12", "title": "Пазарджик: Джудистите от Спортното училище завоюваха четири медала от Държавното първенство"}
{"url": "http://www.focus-news.net/news/2019/02/12/2622813/margarita-macheva-dramatichen-teatar-nikola-vaptsarov-postanovkata-portretat-na-dorian-grey-e-mashtaben-proekt-za-nashiya-teatar.html", "text": "Постановката „Портретът на Дориан Грей“ е мащабен проект за нашия театър. Това каза пред  Радио „Фокус“ – Пирин  Маргарита Мачева, директор на Драматичен театър „Никола Вапцаров“ – Благоевград. По думите й мотивацията на целия екип е много силна.  \r\n„Всички актьори, служби и администрация работим за успеха на проекта“, заяви Маргарита Мачева. Тя допълни, че се работи много активно и усилено, почти денонощно, което не е преувеличено. „Работим затова театъра да се развива в посоката, в която вярваме, че ще се получи“, каза още Маргарита Мачева. Тя заяви, че проекта, който са започнали е различен и такова нещо не се е реализирало последните години. „Вярваме, че в театъра трябва да се създава сериозно изкуство, което изисква много усилия и много професионализъм“, добави Маргарита Пачева. Директорът коментира, че когато се създават смислени проекти е нормално хората да имат интерес. \r\nДенис НИКИФОРОВ", "date": "2019.02.12", "title": "Маргарита Мачева, Драматичен театър „Никола Вапцаров“: Постановката „Портретът на Дориан Грей“ е мащабен проект за нашия театър"}
{"url": "http://www.focus-news.net/news/2019/02/12/2622816/margarita-macheva-dramatichen-teatar-nikola-vaptsarov-kompozitorat-na-printsesa-turandot-plamen-mirchev-mirona-e-nominiran-za-nagradite-ikar-v-kategoriya-za-avtorska-muzika.html", "text": "Композиторът на „Принцеса Турандот“ Пламен Мирчев – Мирона е номиниран за наградите Икар в категория за авторска музика. Това каза пред  Радио „Фокус“ – Пирин  Маргарита Мачева, директор на Драматичен театър „Никола Вапцаров“ – Благоевград. Тя посочи, че е рядкост театър извън столицата да присъства активно и редовно в номинациите на Съюза на артистите, което всъщност е и най-голямата театрална награда.  \r\n„Тази номинация е огромно постижение и признание за нас“, отбеляза Маргарита Мачева. По думите й Съюза на артистите всяка година събира комисия от експерти, които работят усилено и гледат почти всичко, което е излязло през годината в театралния афиш в цялата страна. „Избират се по три номинации във всяка категория“, каза още Маргарита Мачева. Тя добави, че това да си номиниран за наградите Икар показва, че наистина добре си си свършил работата. „За нас е голямо признание да присъстваме отново в селекцията“, каза още Маргарита Мачева. Директорът коментира, че е много важно, че Софийският театрален салон показва преди наградите Икар всички представления, които са номинирани. „Това е причината да гостуваме на 13 март отново с Принцеса Турандот“, съобщи Маргарита Мачева. \r\nДенис НИКИФОРОВ", "date": "2019.02.12", "title": "Маргарита Мачева, Драматичен театър „Никола Вапцаров“: Композиторът на „Принцеса Турандот“ Пламен Мирчев – Мирона е номиниран за наградите Икар в категория за авторска музика"}
{"url": "http://www.focus-news.net/news/2019/02/12/2622812/n1-haradinay-zayavi-che-kosovo-nyama-da-bade-podlagano-na-natisk.html", "text": "Министър-председателят на Косово Рамуш Харадинай заяви, че няма да бъде натискан за отмяна на митата на стоки от Сърбия и Босна и Херцеговина, съобщава белградският телевизионен канал  N1 . \r\nКоментирайки изявления от Вашингтон за санкции, които могат да бъдат наложени заради отказа на Прищина да отмени 100-процентните мита, Харадинай заяви, че не съществуват санкции, които да го принудят да отмени тарифите, добавяйки, че натискът не оказва влияние върху Косово. \r\n„Митата могат да бъдат безкрайни, постоянни, докато не бъде решен проблемът между Косово и Сърбия. Няма санкции, които могат да ни принудят да отменим тарифите. Нито от държави, нито от организации. Трябва да помним откъде идваме, най-трудния период, през който преминахме. Натискът не е правилният език за нас, той няма ефект“,  заяви той пред репортери след заседание на кабинета. \r\n„Митата ще бъдат отменени само след като получим гаранции, че окончателно споразумение ще доведе до признаване на Косово“, каза той и добави, че партньорите на Прищина са информирани за нейните възгледи. \r\nХарадинай заяви, че не трябва да се поставят условия за продължаване на диалога между Белград и Прищина.  Превод и редакция : Калоян Пенков", "date": "2019.02.12", "title": "N1: Харадинай заяви, че Косово няма да бъде подлагано на натиск"}
{"url": "http://www.focus-news.net/news/2019/02/12/2622817/sv-sinod-svali-ot-sayta-si-stanovishteto-za-natsionalnata-strategiya-za-deteto-obzor.html", "text": "Св. Синод свали от сайта си становището за Националната стратегия за детето. Документът беше публикуван на сайта в петък следобед - 8 февруари, когато изтичаше крайният срок за подаване на становища по стратегията и предизвика силна обществена реакция. В него се призоваваше Министерския съвет за цялостно преразглеждане, коригиране и допълване на стратегията. В становището се посочваше, че забраната на физическите наказания на децата ще доведе до тотално непослушание на детето спрямо родителите му и безконтролно развитие на детската личност, а родителите не бива да бъдат ограничавани във възпитателните си методи. В текста освен това се отричаше правото на жената на аборт и се залагаше на религиозното обучение за сметка на сексуалното. \r\nОт изявление на Ловчанския митрополит Гавриил стана ясно, че проектът документът е изработен от главния редактор на сайта на Св. Синод Десислава Панайотова и е публикуван без да е гласуван от Синода. Ловчанският митрополит обяснява, че дни преди изтичането на крайния срок за даване на становище по стратегията в сайта на Министерски съвет се е оказало, никой не е имало готовност да предложи текст по въпроса. Затова Десислава Панайотова, която преди това е работила по темата е написа Проекто-текст на становище на Св. Синод. Митрополит Гавриил допълва, че след прочитане на текста са дадени насоки за съкращаване и редакции, но в крайна сметка се оказало, че тя не е спазила указанията и е оставила текста почти без промени. Ловчанският митрополит отбелязва, че не е имал време да прочете последната редакция на текста, който впоследствие е разпратен до всички митрополити от Св. Синод на БПЦ. Той обаче уточнява, че никой от владиците не е отговорил, че е против, нито е имало предложения за коригиране на текста. По думите му двама митрополити са предложили Проекто-становището да се пусне в сайта на Министерски съвет, за да се спази срока, а после то трябва да се доусъвършенства. \r\n„Трябва да отбележа, че по повод публикуваното становище в сайта на МС, където са публикувани неговите последни 3 точки, много родители благодарят на Св. Синод на БПЦ за това, че с нашата своевременна честна църковна позиция ние сме защитили бъдещето на българските деца“,  посочва Ловчанският митрополит. „Фокус“ припомня:  Националната стратегия за детето беше представена на 19 декември 2018 г. на заседание на Националния съвет за закрила на детето от вицепремиера по икономическата и демографската политика Марияна Николова. Сред стратегическите цели на документа са  \r\nгарантиране на майчиното и детско здраве и насърчаване на здравословния начин на живот и здравната култура, гарантиране на достъпа на всяко дете до качествено образование и грижи на всеки етап от жизнения цикъл и придобиване на умения и компетентности за пълноценно включване в обществото. Задачи на документа са подобряване на стандарта на живот на всяко дете и гарантиране на правото му да живее в подкрепяща развитието му семейна или близка до семейната среда.  \r\nДруги цели на документа са гарантиране на правото на всяко дете да живее в сигурна среда; превенция и защита от насилие и от други вредни действия; ефективен достъп до правосъдие; осигуряване на възможности за участие на детето във вземането на решения по въпроси, които го засягат, както и достъп до игра, спорт, културни и други дейности, които подкрепят развитието му и формират граждански компетентности.", "date": "2019.02.12", "title": "Св. Синод свали от сайта си становището за Националната стратегия за детето (ОБЗОР)"}
{"url": "http://www.focus-news.net/news/2019/02/12/2622780/ana-mpa-pespanskiyat-dogovor-vliza-v-sila-gartsiya-izprati-verbalna-nota-na-makedoniya.html", "text": "Гърция е изпратила рано във вторник вечерта вербалната нота, с която информира Скопие, че гръцкият парламент е завършил процедурите по ратификацията на Преспанския договор и присъединителния протокол за НАТО, съобщава  гръцката държавна агенция АНА-МПА , като се позовава на свои дипломатически източници. \r\nС потвърждението за изпълнението на задълженията на гръцката страна по договора за името между Атина и Скопие, подписан през юни м.г., Македония сега ще трябва да приложи приетите в тази връзка конституционни изменения, с които променя името си на Северна Македония и другите изисквания произтичащи от спогодбата. \r\nВ подготовка за промяната на името, от сградата на македонското правителство бяха отстранени буквите „Правителство на Република Македония“ и се очаква табелката с новото име да бъде поставена в близките дни. \r\nСлед тази на правителството, ще бъдат сменени табелите и на парламента, министерствата, граничните пунктове, посолствата. Според информацията на медиите, вече са изработени табелите с новото име, а първата ще бъде сложена на ГКПП Богородица между Македония и Гърция. Изработени са и нови интернет страници на правителството и министерствата с новото име. \r\nСлед нотата от Гърция двете страни ще изпратят съвместно писмо до Генералния секретар на ООН, че спорът за името е разрешен и от кога Преспанския договор влиза в сила. След това Скопие ще информира с писмо секретариата на ООН, страните-членки, както и всички международни организации за новото конституционно име. \r\nМеждуресорният правителствен орган вече е изработил Национален план за действие за прилагане на бъдещите мерки и действия от споразумението, който, както разбира скопската телевизия, ще бъде приет на заседанието на правителството във вторник. \r\nПрепоръки за промяна на табелите ще получат и единиците на местното самоуправление, а секторите и службите за връзки с обществеността на държавните и обществените институции ще получат насоки за употребата на конституционното име. \r\nЧаст от задълженията на Македония по прилагането на Преспанската спогодба е промяна на личните документи на гражданите в срок от пет години от влизането му в сила. \r\nПревод и редакция:", "date": "2019.02.12", "title": "АНА-МПА: Песпанският договор влиза в сила - Гърция изпрати вербална нота на Македония"}
{"url": "http://www.focus-news.net/news/2019/02/12/2622808/n-pr-anatoliy-makarov-nablyudavame-aktivni-opiti-otvan-da-se-zachertae-vazmozhnostta-turski-potok-da-prodalzhi-prez-balgariya.html", "text": "Сега наблюдаваме активни опити отвън да се зачертае потенциалната възможност тръбата на „Турски поток“ да се продължи по територията на България. Така руският посланик у нас Н. Пр. Анатолий Макаров отговаря на въпрос по темата във  „Фейсбук“ , където Посолството публикува отговори на дипломата на въпроси на българи. По думите му бъдещето на проекта зависи от това, доколко българското правителство е готово да го отстоява както пред Европейската комисия, така и пред тези, които се противопоставят на него. „Иначе от наша страна такава готовност има“, добавя посланикът. \r\nНа въпрос защо България плаща едни от най-ниските цени за газ в Европа Анатолий Макаров отговаря, че внергийната истерия в страната е създадена изкуствено, най-вече от посредниците. Според него ако наистина цените на газ у нас са били най-високи, то „Булгаргаз“ е щяла да трупа милиони лева загуби, а вместо това отчита печалби. \r\nПопитан за премахването на визите за българи Анатолий Макаров посочва, че облекчаването на визовия режим ще допринесе за взаимното развитие на туризма. „Първата стъпка в тази посока е свикване на консултации по темата между външните министерства на двете страни. Русия отдавна предлагала провеждането на такава среща, но засега не е получила отговор от българската страна“, отговаря руският посланик. \r\nВ друг свой отговор Н. Пр. Анатолий Макаров отбелязва, че България е демократична държава и народът ѝ има право да определя сам своето бъдеще – чрез избори, граждански инициативи, медии. \r\nНа въпрос кога Русия ще върне българските архиви и допуска ли за нормално историята ни да е в чужда държава и да нямаме свободен достъп до тях посланикът отговаря, че тези материали са достъпни за българските архивни служби и изследователи, в това число за копиране. Той отбелязва, че до април 2018 г. на българската страна са предадени общо около 10 хиляди копия. „Що се отнася до оригиналите, част от тях бяха връчени на България през 1949 и 1958 години по време на Съветския Съюз. Сега обаче оригиналите не могат да се предават в съответствие с Федералния закон №64 от 15 април 1998 г. „За културни ценности, преместени в резултат на Втората Световна война и намиращите се на територията на Русия“, добавя Макаров, като подчертава отново, че достъп до архивите за българите е открит. \r\nВ своите отговори руският посланик заявява, че се надява по време на мандата му Владимир Путин да посети България. „Той има покана, а над конкретното съдържание работим заедно с българската страна“, добавя той.", "date": "2019.02.12", "title": "Н. Пр. Анатолий Макаров: Наблюдаваме активни опити отвън да се зачертае възможността „Турски поток“ да продължи през България"}
{"url": "http://www.focus-news.net/news/2019/02/12/2622820/protothema-tsipras-i-zaev-sa-nominirani-ofitsialno-za-nobelova-nagrada-za-mir.html", "text": "Министър-председателят на Гърция Алексис Ципрас и колегата му от Бивша югославска република Македония, Зоран Заев бяха номинирани официално за Нобелова награда за мир за 2019 г., съобщава електронното издание на гръцкия вестник  Protothema . \r\nНобеловият комитет номинира двамата политици заради успеха им при подписването на Преспанското споразумение относно спора за името. \r\nКомпетентният комитет, базиран в Норвегия, обяви че номинациите са над 300. Заедно с Ципрас и Заев, службата за бежанци към ООН е сред кандидатите. \r\n„Гръцкият министър-председател Алексис Ципрас и премиерът на Северна Македония Зоран Заев бяха номинирани от партиите в Европейския парламент, след като успяха да сложат край на дългогодишния спор с подписването на Преспанското споразумение“, се казва в изявлението.  Превод и редакция : Калоян Пенков", "date": "2019.02.12", "title": "Protothema: Ципрас и Заев са номинирани официално за Нобелова награда за мир"}
{"url": "http://www.focus-news.net/news/2019/02/12/2622783/makfaks-makedoniya-talat-dzhaferi-shte-prisastva-v-albaniya-na-ratifitsiraneto-na-protokola-za-priemane-na-makedoniya-v-nato.html", "text": "Председателят на македонския парламент Талат Джафери ще пристигне на работно посещение в Тирана в сряда, предава  македонската агенция „Макфакс“ . \r\nКакто съобщава пресслужбата на парламента на страната, по време на визитата Джафери ще присъства на пленарното заседание на албанския парламент в четвъртък, на което ще бъде ратифициран протокола за членство на Македония в НАТО. \r\nПревод и редакция:", "date": "2019.02.12", "title": "„Макфакс“ (Македония): Талат Джафери ще присъства в Албания на ратифицирането на протокола за приемане на Македония в НАТО"}
{"url": "http://www.focus-news.net/news/2019/02/12/2622819/kathimerini-byurm-ofitsialno-se-preimenuva-na-severna-makedoniya.html", "text": "Правителството в Скопие заяви, че страната вече официално е преименувана на Северна Македония, съгласно споразумението за нормализиране на отношенията с Гърция, което също ще позволи на балканската държава да се присъедини към НАТО, съобщава гръцкият вестник  Kathimerini . \r\nВ съобщение на правителството се казва, че страната официално се назовава Република Северна Македония. \r\nСлужител от правителството заяви, че решението ще бъде публикувано в Държавен вестник по-късно. \r\nОт сряда, каза официалният представител, новото име ще бъде включено в официалните пътни табели - започвайки с една на границата с Гърция.  \r\nСмяната на името реши спор със съседна Гърция, който продължи десетилетия. Превод и редакция : Калоян Пенков", "date": "2019.02.12", "title": "Kathimerini: БЮРМ официално се преименува на Северна Македония"}
{"url": "http://www.focus-news.net/news/2019/02/12/2622818/kathimerini-sigurnostta-v-evropa-zavisi-ot-stabilnostta-na-balkanite.html", "text": "Мирът и сигурността в Европа зависят от постигането на стабилност в Западните Балкани, заяви бившият американски посланик в Гърция Чарлс Рийс в интервю за в.  Kathimerini . \r\nВъпреки това, той избегна да коментира споразумението за името между Гърция и Бивша югославска република Македония, от учтивост към сегашния посланик на САЩ в Атина Джефри Паят, Рийс посочва членството на Албания в НАТО като много положително развитие, като изрази надежда, че БЮРМ скоро ще я последва (като Република Северна Македония). \r\nРийс изрази надежда, че Европейският съюз ще приеме тези балкански страни. В същото интервю, той говори за Брекзит и продължителната безизходица в Лондон, като не крие опасенията си, че ако няма споразумение да се отложи излизането на Великобритания от съюза, можем да станем свидетели на сценарий на Брекзит без сделка. \r\nБившият посланик, който ще обсъди Брекзит на форума в Делфи по-късно този месец, признава възхода на евроскептицизма и подобни изолационистки тенденции в САЩ, но въпреки това остава оптимист. Той вярва, че Брекзит изпраща ясно послание към европейците за значението на блока. Американският дипломат смята, че нараства разбирането в САЩ, че страната е силна благодарение на своите съюзи. Превод и редакция : Калоян Пенков", "date": "2019.02.12", "title": "Kathimerini: Сигурността в Европа зависи от стабилността на Балканите"}
