{"url": "http://www.focus-news.net/news/2019/02/17/2624589/nimh-utre-vremeto-shte-e-predimno-slanchevo-i-toplo-s-maksimalni-temperaturi-mezhdu-13-i-18-gradusa.html", "text": "Утре времето ще е предимно слънчево и топло, с максимални температури между 13 и 18 градуса. Това съобщи за  Агенция „Фокус”  дежурният синоптик Боряна Маркова  от  Националния институт по метеорология и хидрология (НИМХ) . През нощта ще е ясно и почти тихо. В сутрешните часове на отделни места видимостта ще е намалена. Минималните температури ще са между минус 4° и 1°, а максималните ще са между 13° и 18°.  Атмосферното налягане е по-високо от средното за месеца и ще е без съществена промяна. \r\nПо Черноморието ще е предимно слънчево. Ще духа слаб до умерен вятър от запад-северозапад, който след обяд ще се ориентира от север-североизток. Максимални температури между 9° и 12°. Температурата на морската вода е 6-7°. Вълнението на морето ще е 1-2 бала.   \r\nВ планините ще е предимно слънчево. Ще духа ще е слаб до умерен северен вятър. Максималната температура на височина 1200 метра ще е около 9°, на 2000 метра – около 2°. \r\nВъв вторник от изток-североизток, за кратко, ще проникне малко по-студен въздух. Ще бъде предимно слънчево, на места, главно в Северна България и по Черноморието, ще има временни увеличения на облачността. Минималните температури ще са между минус 3° и 2°, максимални – предимно между 10° и 15°. В средата на седмицата вятърът отново ще се ориентира от запад-северозапад. Ще има променлива облачност. Преобладаващите минимални температури ще са между минус 1° и 4°, максималните в сряда между 12° и 17°, в четвъртък, когато облачността ще е по-често значителна - с 1-2 градуса по-ниски.", "date": "2019.02.17", "title": "НИМХ:  Утре времето ще е предимно слънчево и топло, с максимални температури между 13 и 18 градуса"}
{"url": "http://www.focus-news.net/news/2019/02/17/2624619/ana-mpa-komisar-avramopulos-evropeyskite-izbori-sa-nay-vazhnite-ot-osnovavaneto-na-es.html", "text": "„Европа е поддръжник на Гърция на практика и, по същество, Европа е защитен чадър за Гърция“, заяви еврокомисарят Димитрис Аврамопулос на форума „Олимпия“, организиран от вестник „Патрис“ в Древна Олимпия. \r\n„Във време, когато има геополитическа криза от Тунис до Украйна, ние (Гърция) сме в покрайнините й и трябва да запазим едно от нашите относителни предимства, което е безопасността и стабилността“, каза той. \r\nПо време на изказването си Аврамопулос се позова на предстоящите европейски избори, отбелязвайки, че „те ще бъдат най-важните избори от създаването на Европейския съюз, тъй като силите на популизма ще се стремят да придобият сила и да поставят под въпрос европейските усилия“. \r\nКакто каза той, „винаги има риск от завръщане в тъмното минало, към тъмните страници на съвременната европейска история и преди това предизвикателство европейските демократични сили трябва да се изправят и да поемат своите отговорности, за да предотвратят връщането към времето на вътрешни конфликти и борби. Не можем да допуснем завръщането на Европа към нейното тъмно минало“. \r\nПо въпроса за миграцията Аврамопулос заяви, че днес условията са много по-добри от 2015 г., но трябва да се направи много повече. „Ние сме загрижени за условията на някои острови, но ако тези, които сме предоставили, са изпълнени, днешната картина ще престане да съществува вече, защото - с пълното прилагане на споразумението между ЕС и Турция в комбинация с подкрепата, която предлагаме на Гърция и гръцките острови - ние ще сме в състояние да сложим край на явление, което не ни прави чест“. Той прецени, че миграцията ще продължи в продължение на много години и Европа трябва да бъде по-добре подготвена заедно с държавите-членки, които носят най-голямата тежест. Превод и редакция : Калоян Пенков", "date": "2019.02.17", "title": "АНА-МПА: Комисар Аврамопулос: Европейските избори са най-важните от основаването на ЕС"}
{"url": "http://www.focus-news.net/news/2019/02/17/2624593/alsat-m-makedoniya-kosovo-otpraznuva-11-godini-nezavisimost.html", "text": "Косово отпразнува 11 години независимост, съобщава македонският телевизионен канал  Алсат-М , излъчващ на албански език. \r\nВ рамките на дейностите, отбелязващи 11-та годишнина от независимостта на Косово, членовете на Косовските сили за сигурност (КСС) участваха за първи път във военен парад на площада в Прищина. \r\nПрезидентът на Косово Хашим Тачи заяви, че армията е гордост за Косово. Той заяви също, че през тази година Косово трябва да вземе друго стратегическо решение за бъдещето на страната, мирно, всеобхватно споразумение, което предполага взаимно признаване със Сърбия. \r\n\"Това решение отново изисква мъдрост и единство за приключване на международната консолидация на многоетническата, демократична и суверенна държава Косово. Можем да постигнем мирно споразумение със Сърбия, но трябва да разберем нещо, никога няма да забравим етническото прочистване, геноцида на Сърбия в Косово, 13 500 убити албански цивилни, 400 масови убийства и около 20 000 изнасилени жени от Сърбия, която за съжаление все още не е получила заслужено наказание ”, каза косовският президент Хашим Тачи. \r\nНа тържествено заседание на парламента косовският премиер Рамуш Харадинай каза, че албанците са дали много на Балканите. Той добави, че Косово е заинтересовано да постигне споразумение със Сърбия, но със съществуващите граници. \r\n\"Но също така Косово допринася за мира и стабилността днес и ние всички ще работим непрекъснато за консолидация на страната ни и ще работим за добри отношения с нашите съседи, всички сме заинтересовани от споразумение, което вече е известно и наречено задължително правно обвързващо споразумение за взаимно признаване със Сърбия със съществуващите граници и същевременно сме заинтересовани от напредъка на Косово към членство в НАТО и ЕС, заяви косовският премиер Рамуш Харадинай. \r\nПосланикът на САЩ в Косово Филип Коснет поздрави гражданите на Косово по случай 11-ата годишнина от независимостта, като добави, че трите приоритета за тях са мирът, справедливостта и просперитета. Той посочи, че за да се постигне мир, трябва да се постигне споразумение със Сърбия, което по същество трябва да бъде взаимно признаване. \r\nКосово празнува тази годишнина, без да има място в ООН и без да бъде признато от пет държави-членки на ЕС. Косово обяви независимостта си на 17 февруари 2008 г, припомня телевизионният канал.  Юлиян Марков", "date": "2019.02.17", "title": "Алсат-М (Македония): Косово отпразнува 11 години независимост"}
{"url": "http://www.focus-news.net/news/2019/02/17/2624594/pazardzhik-sportniyat-klub-po-tenis-na-masa-v-peshtera-organizira-turnir-po-dvoyki.html", "text": "Спортният клуб по тенис на маса  в Пещера организира турнир по двойки, който ще се порведе на 23 февруари, съобщиха от  Клуба в родопския град  .  В състезанието ще се включат Добринка Смилянова – републиканска шампинка на България по бадминтон и носителка на четири златни медали от игрите в Нова Зенландия, ще партнира на Каролина Лилова – шампионка младша възраст, състезавала се за националният отбор на България, а сега треньор по тенис на маса. Освен тях в турнира ще участват състезатели от града домакин- Пещера, както и от Брацигово, Бяга, Крумово, Гоце Делчев, Карлово, Калофер и Клисура.", "date": "2019.02.17", "title": "Пазарджик: Спортният клуб по тенис на маса в Пещера организира турнир по двойки"}
{"url": "http://www.focus-news.net/news/2019/02/17/2624595/ministar-predsedatelyat-boyko-borisov-provede-telefonen-razgovor-s-britanskiya-premier-tereza-mey.html", "text": "Министър-председателят Бойко Борисов проведе телефонен разговор с британския премиер Тереза Мей. Това съобщиха от  правителствената информационна служба . В рамките на разговора, който се състоя по нейно искане, Мей отправи молба за подкрепа за постигане на повече гъвкавост от страна на всички в Европейския съюз при договарянето на въпроса с границата между Северна Ирландия и Република Ирландия, и постигането на споразумение за Брекзит до 29 март.  \r\nПремиерът Борисов увери Мей в подкрепата си за постигането на споразумение, което ще гарантира запазването на добрите отношения между Великобритания, ЕС и 27-те държави-членки. Българският министър-председател подчерта трите насоки, в които е изключително важно да се постигне договореност, не само за ЕС, но и за нашата страна в частност.  \r\nНа първо място Борисов открои сигурността и запазването на високите нива на сътрудничество в тази област и наличните инструменти, като се даде ексклузивитет на Обединеното кралство. България винаги е имала най-високо ниво на сътрудничество и много успешни съвместни действия със своите британски колеги и в рамките на Европол, и държи това да продължи и след Брекзит, категоричен беше българският премиер.  \r\nВтората важна насока според министър-председателя Борисов касае статута на гражданите на ЕС в Обединеното кралство и на британските граждани в ЕС. Борисов отбеляза, че тази тема е от голямо значение за България, с оглед големия брой българи в Обединеното кралство, и британски граждани у нас.  \r\nНе на последно място, премиерът Бойко Борисов изтъкна, че по темата за границата между Северна Ирландия и Република Ирландия е важно недопускане на напрежение и нарушаване на мира.  \r\nПо време на разговора британският премиер Тереза Мей благодари на министър-председателя Борисов за навременното сезиране на британските власти по случая Гебрев и за включването на британски екип при разследването.", "date": "2019.02.17", "title": "Министър-председателят Бойко Борисов проведе телефонен разговор с британския премиер Тереза Мей"}
{"url": "http://www.focus-news.net/news/2019/02/17/2624597/varna-dramata-pametta-na-vodata-shte-bade-predstavena-v-dramatichen-teatar-stoyan-bachvarov.html", "text": "Драмата „Паметта на водата“ ще бъде представена в Драматичен театър „Стоян Бъчваров“. Това съобщи в интервю за  Радио „Фокус“ – Варна  Виолета Тончева от Музикален-продуцентски център – Варна. Пиесата ще бъде изиграна в понеделник от 19.00 часа на Камерна сцена „Стоян Камбарев“. По думите на Виолета Тончева, превода е на Теодора Давидова, а режисьор е Стоян Радев. „Четири са спектаклите под режисурата на нашият обичан актьор и режисьор Стоян Радев, сред които са „Паметта на водата“, както и „Магьосническо езеро“ – най-новата му камерна постановка по пиесата „Чайка“ на Чехов“, съобщи Виолета Тончева. Следващото представление под режисурата на Стоян Радев е „Магьосническо езеро“. То може да бъде видяно на 19 февруари от 19.00 часа на Сцена Филиал в Драматичен театър – Варна. \r\nБояна АТАНАСОВА", "date": "2019.02.17", "title": "Варна: Драмата „Паметта на водата“ ще бъде представена в Драматичен театър „Стоян Бъчваров“"}
{"url": "http://www.focus-news.net/news/2019/02/17/2624596/angel-dyulgerov-sdruzhenie-na-pisatelite-varna-atanas-lipchev-e-edin-ot-nay-izstradalite-avtori-i-to-ne-samo-v-balgarskata-literatura.html", "text": "Атанас Липчев е един от най-изстрадалите автори и то не само в българската литература. Това каза в интервю за  Радио „Фокус“ – Варна  председателят на Сдружение на писателите Ангел Дюлгеров. По думите му, писателят под чието име се провежда Петият литературен конкурс за разказ „Атанас Липчев“, е имал изключително трудна професионална кариера. „В живота си имаше твърде много тежки и твърде трагични моменти, като започнем от тенденциозното отхвърляне на първият му сборник с разказа „Вълча любов“, 1986 г. След това той спира близо 20 години, за да излезе наистина възроден с 5 романа, сред които, поне така повечето мислят, романът „Тихият бял Дунав“ звучи невероятно“, каза Ангел Дюлгеров. Той допълни, че този роман бива представен в Народното събрание, а след това и в Москва. Според Ангел Дюлгеров обаче, творчеството на Атанас Липчев, си остава недооценено от литературните среди в България. „За съжаление обаче, през цялото време някак си ние провинциалистите винаги сме били в страни от големите литературни интереси. Атанас Липчев си отиде на 59 години, беше с много необикновено творчество. Отиде си с много необикновени творчески планове да напише книга за Варна, да преработи първия си роман“, допълни писателят. По думите му, Сдружението на писателите взело единодушно решение за приемането на името на Атанас Липчев, като патрон на литературният конкурс за разказ, организиран за пета поредна година през 2019 г. \r\nБояна АТАНАСОВА", "date": "2019.02.17", "title": "Ангел Дюлгеров, Сдружение на писателите – Варна: Атанас Липчев е един от най-изстрадалите автори и то не само в българската литература"}
{"url": "http://www.focus-news.net/news/2019/02/17/2624590/", "text": "Старшият съветник на Белия дом Стивън Милър даде в неделя  силен сигнал, че президентът Тръмп ще наложи вето, ако депутатите одобрят мярка за блокиране на извънредното положение за осигуряване на финансиране за стена по южната граница, пише електронното издание на американския вестник  The Hill .  \r\n\"Очевидно президентът ще защити общонационалното извънредно положение\", каза Милър пред телевизионния канал Fox News . \r\nЗапитан дали това означава, че Тръмп е готов да наложи вето на евентуална резолюция на Конгреса, Милър потвърди, че Тръмп \"ще защити извънредното положение, гарантирано\". \r\nТръмп обяви общонационално извънредно положение, за да заобиколи Конгреса и да осигури около 8 милиарда долара за ограда по южната граница. \r\nТози ход вече предизвика вълна  от съдебни дела. Законодателите и от двете партии отхвърлиха  декларацията, като твърдят, че тя създава лош прецедент и поставиха под съмнение съществуването на извънредна ситуация на границата. \r\nДемократите в Конгреса заявиха, че ще приемат резолюция, която би блокирала декларацията. Не е ясно колко конгресмени от републиканската партия, критици на действията на президента, ще гласуват за мярката. \r\nАко законопроектът се приеме и от двете камари на Конгреса, той би могъл да принуди Тръмп, за да издаде първото вето в своето президентство. \r\nВ неделя Милър твърдо защити правото на президента да обяви извънредна ситуация, като заяви, че той има конституционната власт да направи това и че въпросът за незаконната имиграция изисква извънредни действия. \r\n\"Това е дълбок интелектуален проблем, който измъчва страната\", каза Милър. - Което означава, че хиляди американци умират година след година, година след година поради заплахи, идващи от южната ни граница. \r\n\"Това е заплаха в нашата страна ... и ако президентът не може да защити тази страна, тогава той не може да изпълни конституционната си клетва\", добави той. \r\nМилър не успя да посочи друг пример за президент, използващ извънредни правомощия, за да си осигури финансиране, след като Конгресът е отхвърлил исканите средства чрез процеса на отпускане на бюджетно финансиране.   Юлиян Марков", "date": "2019.02.17", "title": "The Hill: Доналд Тръмп е готов да наложи вето на резолюция срещу извънредното положение"}
{"url": "http://www.focus-news.net/news/2019/02/17/2624588/the-washington-post-otkazat-na-hedar-nauart-ot-posta-na-poslanik-na-sasht-v-oon-ne-e-svarzan-s-migrantskiya-statut-na-naeta-ot-neya-bavachka.html", "text": "Ръководителят на пресслужбата на Държавния департамент Хедър Науърт оттегли кандидатурата си за поста на постоянния представител на САЩ в ООН, не заради разкритата информация за наемането на бавачка, която според твърденията е била незаконно в страната., пише  The Washington Post . \r\n\"Бавачката е била законно в страната, тя е била гражданин на Ямайка и е била наета от Науърт и нейния съпруг преди 10 години. Науърт е плащала заплатата й в брой. Скоро те научили, че бавачката не е плащала данъци и настояли тя да плати дължимото на държавата.\" цитира източника на вестника, близък до семейство. \"Науърт разказа за тази ситуация по време на проверката за сигурност и е уверена, че това няма да повлияе на назначаването й по никакъв начин\", каза той. \r\nПо-рано вестникът съобщава, че бавачката е била в страната незаконно и не разполага с разрешение за работа. Съпругът на началника на пресслужбата на Държавния департамент е продължил да живее с децата в Ню Йорк, докато Науърт работи във Вашингтон. Съобщението за пресата от Държавния департамент не посочва дали Науърт ще продължи да оглавява пресслужбата на Департамента,но в текста на съобщението тя е упомената като „официален представител“ на Държавния департамент.  Юлиян Марков", "date": "2019.02.17", "title": "The Washington Post: Отказът на Хедър Науърт от поста на посланик на САЩ в ООН не е свързан с мигрантския статут на наета от нея бавачка"}
{"url": "http://www.focus-news.net/news/2019/02/17/2624602/vazpomenatelna-tseremoniya-po-povod-146-godini-ot-gibelta-na-apostola-shte-se-provede-na-19-fevruari-v-bosilegrad.html", "text": "Възпоменателна церемония по повод 146 години от гибелта на Апостола ще се проведе на 19 февруари в Босилеград. Това съобщиха от  КИЦ „Босилеград“ . Културно-информационен център  „Босилеград”, Столична община – София и Общобългарски комитет  „Васил Левски”, организират в Босилеград възпоменателна церемония за отбелязване на 146 години от гибелта на Апостола на свободата Васил Левски.  \r\nЦеремонията по възпоменанието ще се проведе във вторник от 12.00 часа в салона на КИЦ-а, след което гостите и гражданите на Босилеград ще поднесат венци и цветя пред бюст-паметника на Левски в града.  \r\nВ културната програма ще участват актьорите Христо Чешмеджиев и Златко Павлов. Вокален ансамбъл „България“ с диригент Валентин Бобевски ще изпълни български духовни и патриотични песни. \r\nПо повод отбелязването на 146 години от гибелта на Апостола се очаква в Босилеград да пристигнат представители на български държавни институции, политически партии, граждански сдружения и граждани.", "date": "2019.02.17", "title": "Възпоменателна церемония по повод 146 години от гибелта на Апостола ще се проведе на 19 февруари в Босилеград"}
{"url": "http://www.focus-news.net/news/2019/02/17/2624385/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Демократите обещават агресивен отговор на обявяването на извънредно положение от президента Доналд  Тръмп на южната граница, като обмислят начини за блокиране този негов ход със съдебни и/или законодателни действия, пише електронното издание на американския вестник  The Hill \r\nНо партийните лидери не бързат веднага да разкрият намеренията си, като се надяват да запазят фокуса си върху нарастващите разделения сред Републиканската партия, като притискат повече републиканци да се противопоставят на едностранната игра на президента. \r\nВ кабинета на председателя на Конгреса Ненси Пелоси се подготвя електронна таблица, в която се записват редица местни проекти, потенциално застрашени от усилията на Тръмп да прехвърли средства към граничната стена. \r\nСписъкът от близо 400 проекта  включва редица начинания в районите на републиканците. Тя включва съоръжения за поддръжка на самолетите  F-35 във военновъздушната база Ейелсън извън Феърбанкс, Аляска; функционирането на средно училище във Форт Кембъл, Калифорния; и средства за подмяна на тренировъчен лабиринт в Форт Браг, Северна Каролина. \r\n„Трябва да изтеглим колкото се може повече републиканци, като докажем, че проектите в техните райони са в опасност и вероятно ще бъдат спрени, за да помогнат да се плати за неефективната и политически мотивирана стена на Тръмп“, каза старши помощник-демократ. \r\nМеждувременно ключови републиканци от Конгреса не се нуждаят от никакво подтикване от демократите. Те вече се разграничават от декларацията на Тръмп. \r\n„Конгресът е дал на изпълнителната власт определени правомощия за разходване на средства. Аз категорично възразявам срещу всеки президент, който действа извън тези правомощия, за да харчи пари, които Конгресът не е отделил за конкретни инициативи, ”каза  Грег Уолдън, бивш ръководител на най-големите кампании на републиканската партия и единственият републикански конгресмен в Орегон. \r\nДемократите обаче няма да гледат безучастно, а подготвят официалния си отговор. Представителите Хоакин Кастро , председателят на групата на конгресмените от латиноамерикански произход и Александрия Окасио-Кортез  вече изготвят резолюция, която да блокира влизането в сила на декларацията. Това предложение може да се гласува още следващата седмица, според източници от лагера на демократите. \r\n*** Папа Франциск отне сана на пенсионирания  кардинал на Вашингтон, Теодор Маккарик, след като властите на Ватикана са го признали за виновен в търсенето на секс, докато изслушвал изповеди и сексуални престъпления срещу непълнолетни и възрастни, пише американското издание  The Los Angeles Times . \r\nНаказанието за някога мощния прелат, който е служил като архиепископ на Вашингтон, е обявенo пет дни преди Франсис да проведе извънреден синод на епископи от цял свят, за да помогне на църквата да се справи с кризата на сексуалното насилие в църковната йерархия, която продължава да отеква. Десетилетните скандали разклатиха вярата на много католици и застрашиха авторитета на Светия престол, пише изданието. \r\nМаккарик, 88-годишен, който сега живее в манастир в Канзас, след като загуби титлата си кардинал през миналата година, няма да може да отслужва литургия или други църковни тайнства. \r\nВ пресслужбата на Ватикана се казва, че на 11 януари кабинетът на Светия престол, Конгрегацията на доктрината на вярата, е намерил Маккарик за виновен за „нарушение в тайнството на изповедта, и грехове срещу Шестата заповед с непълнолетни и възрастни”. , с утежняващия фактор на злоупотребата с власт. \" \r\nДлъжностните лица \"му наложиха наказанието отнемане на свещеническия сан\". \r\nШестата заповед в римокатолическия канон забранява прелюбодейството. В допълнение, Маккарик, когато бил ръкоположен за свещеник през 1958 г. е дал обет за безбрачие, в съответствие с църковните правила за свещениците. \r\nМаккарик обжалва наказанието, но официалните представители на Конгрегацията по-рано тази седмица отхвърлиха жалбата му и той бе уведомен в петък, се казва в съобщението на Ватикана. \r\nПапата \"е признал окончателния характер на това решение, взето в съответствие с [църковния] закон, като го превърна в\" res iudicata \",\", се казва в съобщението на Ватикана, използвайки латинската фраза за \"невъзможност за по-нататъшно обжалване\". \r\nТова означаваше, че Маккарик, доскорошен \"принц на църквата\", както са известни кардиналите, става най-високопоставеният църковен служител, с отнет духовен сан.  \r\nСкандалът, който се въртеше около Маккарик, беше още по-изненадващ, защото очевидно беше тайна, че е имал отношения  с пълнолетни  семинаристи, пише изданието. \r\n*** Лидерът на \"Хизбула\" Хасан Насрала определи миналата седмица конференцията за Близкия изток във Варшава като \"слаба и остаряла\" и предупреди, че арабските лидери, които се движат към нормализиране на отношенията с Израел, са само \"инструмент\" в ръцете на Израел, предава думите му израелското англоезично издание  The Times of Israel .   \r\nВ реч, посветена на „Деня на мъчениците“ от Хизбула, Насрала каза, че срещата на върха в Полша, която се фокусира силно върху действията на Иран в региона, и има за цел „да се насочи срещу Иран и движенията за съпротива в региона ...Враговете имат за цел да обединят света, да заговорничат срещу Иран, след като войните им не успяха да го ликвидират. \" \r\nТой каза, че премиерът на Израел Бенджамин Нетаняху \"говори от сърце\", когато говори на конференцията за търсене на \"война с Иран\", изявление, което бе определено като неправилен превод на оригиналните ивритски коментари на Нетаняху. \r\nНо Насрала твърди, че \"днес Иран е силна държава и по-силна от всеки, който я заплашва с война\". \r\nТой също така заяви, че Варшавската среща на върха е „свалила маските в отношенията на Израел с държавите от Персийския залив. \r\n\"Знаехме за нормализирането на отношенията между Израел и Оман и Обединените арабски емирства, но на срещата на върха ясно видяхме и нормализиране на отношенията със саудитците\", каза той. \r\nРъководителят на \"Хизбула\" атакува Йеменския външен министър, който седи до Нетаняху на срещата на върха, като каза, че \"това доказва, че ... войната в Йемен е израелско-американска война, извършена от Саудитска Арабия и ОАЕ\". \r\n*** Турският президент Реджеп Тайип Ердоган направи предложение за включване на Ирак и Ливан в процеса от Астана за урегулирането на сирийския конфликт. Това каза турският лидер пред репортери в самолета, когато се връщаше от тристранната среща на върха за Сирия от Сочи. Фрагменти от изявленията му бяха разпространени във вестник Hurriyet . \r\n\"Следващата тристранна среща на върха между Русия, Турция и Иран за Сирия ще се проведе в Турция. По време на нашите разговори в Сочи казах, че можем да включим Ирак и Ливан в процеса на Астана, тъй като и двете страни имат общи граници със Сирия и различна по степен ангажираност в отношенията с тази държава ”, каза Ердоган. \r\nТурският президент заяви също, че Женевският процес за урегулиране на сирийския конфликт е неуспешен. \r\n\"Преговорите в Астана бяха проведени в допълнение към Женевския процес, който е под патронажа на ООН. Ние не считаме Астана за алтернатива на Женева, но Женевският процес се провали. Трябва да го признаем\", каза той.", "date": "2019.02.17", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/17/2624601/kiril-stoyanov-kmet-na-selo-samuilovo-pokaneni-sa-uchastnitsi-ot-nad-10-darzhavi-za-turnira-posveten-na-50-godishninata-na-motoklub-kalabak.html", "text": "Поканени са участници от над 10 държави за турнира, посветен на 50-годишнината на мотоклуб „Калабак“. Това каза за  Радио „Фокус“-Пирин  Кирил Стоянов, кмет на петричкото село Самуилово. Според него това ще бъде най-хубавото състезание по мотокрос в историята на клуба. „Хората, които идват на състезанията в село Самуилово, знаят че през последните години имаме участници от Швеция, Дания, Кипър, Гърция, Македония, Русия. Тази година сме се постарали да бъдат изпратени покани до всички, включително и до състезатели от Румъния, за да може шоуто да бъде на 100%“, коментира той. Кметът на село Самуилово посочи, че са се погрижили и за публиката, като ще наградят една немалка част от посетителите. По думите му се предвижда и голяма награда за един от посетителите, като победителят ще бъде избран под формата на жребий. Кирил Стоянов отбеляза, че наградата ще остане в тайна до деня на състезанието. Той отбеляза, че то ще се проведе през месец октомври, но към момента все още не е известна точната дата. \r\nНатали СТЕФАНОВА", "date": "2019.02.17", "title": "Кирил Стоянов, кмет на село Самуилово: Поканени са участници от над 10 държави за турнира, посветен на 50-годишнината на мотоклуб „Калабак“"}
{"url": "http://www.focus-news.net/news/2019/02/17/2624600/reuters-iran-predstavi-nova-podvodnitsa-fateh-vaorazhena-s-krilati-raketi.html", "text": "Иранският президент Хасан Рухани представи нова подводница, въоръжена с крилати ракети в момент на нарастващо напрежение със своя враг САЩ, съобщава агенция  Reuters . \r\n„От този момент, подводница „Фатех“ се присъединява към иранските военноморски сили“, заяви Рухани на церемонията. \r\nПодводницата тежи 600 тона, съобщава англоезичният канал Press TV, добавяйки, че тя „има най-модерно въоръжение, включително торпеда, морски мини и крилати ракети, които могат да бъдат изстреляни под водата“. \r\nПрезидентът на САЩ Доналд Тръмп изтегли страната от ядреното споразумение от 2015 г. между Иран и шестте сили и отново наложи санкции срещу Техеран. \r\nТой каза, че сделката е лоша, защото не включва ограничения върху развитието на балистичните ракети на Иран. \r\nИран е развил голяма домашна оръжейна промишленост в условията на международен натиск и забрани, които не му позволяват да внася много оръжия. \r\nСтраната твърди, че разполага с ракети с обхват до 2000 км, което поставя Израел и американските военни бази в района в обсег. \r\nЕвропейските страни, подписали иранското ядрено споразумение, въпреки че остават ангажирани с пакта, засилиха критиките си към програмата на Иран за балистичните ракети. Превод и редакция : Калоян Пенков", "date": "2019.02.17", "title": "Reuters: Иран представи нова подводница „Фатех“, въоръжена с крилати ракети"}
{"url": "http://www.focus-news.net/news/2019/02/17/2624598/a1-onmakedoniya-ostar-debat-mezhdu-aleksandar-vuchich-i-hashim-tachi-v-myunhen.html", "text": "Сръбският президент Александър Вучич и косовския му колега Хашим Тачи в присъствието на еврокомисаря по разширяването Йоханес Хан и председателя на Мюнхенската конференция за сигурност Волфганг Ишингер на днешната дискусия на тема \"Сигурността в Югоизточна Европа: две крачки напред“ влязоха в остър дебат по повод договора между Северна Македония и Гърция, пише скопският електронен портал  A1 On .  \r\nИшингер при откриването на дискусията  попита двамата президенти , „какво пречи  на Сърбия и Косово да постигнат споразумение, както направиха и лидерите на Гърция и Република Северна Македония Алексис Ципрас и Зоран Заев, за да отпразнуват историята на успеха и защо е толкова трудно да постигнете споразумение? \" \r\nПрезидентът на Сърбия имаше възможност пръв  да отговори на въпроса, като започна разгорещен дебат с Тачи, който отразява характера на  сръбско-косовския диалог. \r\nПърво проблемът между Сърбия и Косово е много по-сложен, отколкото между  Република Северна Македония и Гърция. Говорим за територията. За всички различни въпроси, които трябва да бъдат разгледани. Няма война и това е много важно за сигурността и стабилността. Това не е нещо, което трябва да се приема за даденост. Когато говорим за диалога, сега сме в патова позиция. Сърбия се стреми да постигне компромис. Видяхте всички документи, които сме решили. Не сме направили  нищо, за да застрашим Прищина. Изпълнихме всичките 15 точки. Те имаха само едно задължение към нас - общността на сръбските общини. Но те не направиха нищо. Нула. Те не искат да ни чуят. Те въведоха нецивилизовани мита срещу Сърбия. Въпреки международния натиск, те не направиха нищо. Упорито непокорство. Те казват, че ще направят това само след като признаем независимостта на Косово. Сърбия не е направила нищо против тях. Те приеха платформа, в която се казва, че Косово трябва да защити териториалния си интерес, а Сърбия трябва да сформира нов съд за сърбите. Моят въпрос към тях е: Имате ли връзка с реалността? Те очакват да загубим всичко. Мислите ли, че това наистина може да се случи? ”, обясни Вучич. \r\nВеднага след него Хашим Тачи се обърна към групата.  \r\nПроблемът между Сърбия и Косово е много по-сложен, отколкото между Гърция и Македония. Днес планирам да се фокусирам върху бъдещето между Белград и Прищина. Сега сме в състояние на замразен конфликт. Трябва да се намери решение, което трайно да  установи мир в Косово. Президентът  Вучич спомена някои други неща. Брюкселското споразумение гласи, че Сърбия няма да се противопоставя на присъединяването на Косово към други международни организации. Затова въведохме митата. Имаме стотици причини да спрем диалога. Ще работим усилено и искаме да видим гъвкавостта и креативността на Белград. Надявам се да стигнем до окончателното споразумение. Косово пое отговорността за всички. Хиляди цивилни албанци бяха убити в Косово. Милошевич беше в Хага. Никой не е наказан за това. Хората от Косово са най-големите жертви, каза Тачи.  \r\nСръбският президент репликира: \r\n„Той казва, че задължението на Сърбия е да не бъде против влизането на Косово в международната общност. Все пак къде е записано това в Брюкселското споразумение. Беше предложено, но аз не го приех. Тук нека Тачи да намери къде пише в Споразумението, че Белград не трябва да бъде против членството на Kосово в международни организации“,  като даде на Тачи текста на споразумението. \r\n@Хайде, открий къде е написано? Не искаш ли? Разбира се, когато не пише никъде“, каза Вучич. \r\nНа това Тачи отговори, че \"е лесно да се направи драма и да се действа като жертва.\" \r\n„Вучич все още не осъзнава, че съм президент на суверенна държава. Неприятелството е дълбоко, но се надявам, че ще успеем. Искаме да получим признание за Косово и да влезем в ООН. Искаме Белград да признае независимостта на Косово. И знам, че това няма да бъде подарък от Белград до Прищина. В замяна ще трябва да направим нещо. Дори Русия може да приеме споразумение между Белград и Прищина, подчерта косовският президент. \r\nЕвропейският комисар Хан заяви след тази \"размяна на аргументи\", че \"всичко, което правите, не е за да ни задоволите нас, а в интерес на вашите граждани“.  Юлиян Марков", "date": "2019.02.17", "title": "А1 On(Македония): Остър дебат между Александър Вучич и Хашим Тачи в Мюнхен"}
{"url": "http://www.focus-news.net/news/2019/02/17/2624387/dimitar-zhelyazkov-ostava-v-aresta-obzor.html", "text": "Специализираният съд наложи мярка за неотклонение „задържане под стража“ на Димитър Желязков-Митьо Очите. Магистратите взеха това решение, въпреки твърденията на неговия адвокат, Илиян Василев, че здравословният статус на клиента му е влошен и условията в ареста биха се отразили зле върху състоянието му.  Заседанието по мярката за неотклонение на Желязков продължи с часове и бе прекъснато, за да му бъде направен медицински преглед и да се установи точното му здравословно състояние. Той припомни, че е претърпял медицинска операция в областта на корема, а сега ранната му е отворена и кърви. Митьо Очите изтъкна, че при това състояние няма как да остане в ареста, защото там няма нужните условия да поддържа необходимата санитарна хигиена. Въпреки това, след като се запозна с медицинските документи от прегледа, който му е бил направен късно снощи, след екстрадицията в България, съдът реши, че Желязков трябва да остане в ареста.  \r\nНаблюдващият делото прокурор Калин Близнаков уточни, че Митьо Очите е обвинен за участие в организирана престъпна група, извършвала разпространение на наркотици, побоища и палежи. По думите на прокурора към него има и обвинения за изнудване и заплащане на такса „спокойствие“ от търговски лица на територията на Бургас, Слънчев бряг и Ямбол. „Обвиненията са за това, че е завладял целия погребален бизнес на територията на област Бургас. В продължение на 3 години е събирана тази такса „спокойствие“, като сумата е възлизала на 150 лв. на погребение“, обясни още прокурорът.  \r\nПреди началото на заседанието Желязков заяви пред журналисти, че обвиненията към него са несериозни. „Сега обвиняват и дъщеря ми, как може такова нещо?“, запита той, като допълни, че дори не знае в какво точно е обвинена. Димитър Желязков каза още, че единственото, за което има притеснение, е здравословното му състояние.  \r\nМярката може да бъде обжалвана в рамките на три дни.", "date": "2019.02.17", "title": "Димитър Желязков остава в ареста (ОБЗОР)"}
{"url": "http://www.focus-news.net/news/2019/02/17/2624386/predstoyashti-sabitiya-v-stranata-za-17-fevruari-agentsiya-fokus.html", "text": "*** \r\nОт 10.30 часа Националният военноисторически музей (НВИМ) ще отбележи годишнината от обесването на Левски с безплатна семейна образователна програма, посветена на делото на Апостола. \r\n*** \r\nОт 11.00 часа в централата на БСП на ул. \"Позитано\" №20 ще се проведе заседание на Националния съвет на партията. \r\n*** \r\nОт 12.00 часа ще се състои церемонията по награждаване на призьорите от националния автомобилен шампионат по драг за 2018 г. Те ще получат своите отличия в ресторант „Планет“ на бул. „България“ 1.  \r\n*** \r\nОт 14.00 часа в зала 11 на НДК („Люмиер-Лидл”) ще се проведе първият Евъргрийн фест София 2019. \r\n*** \r\nОг 12.00 часа пред барелефа на Апостола в манастира „Св. Петка Мулдавска“ ще се състои възпоменателна церемония, където  свещеници от асеновградската епархия ще отслужат панихида и ще се поднесат венци и цветя.  \r\n*** \r\nОт 9.00 часа ще се състои кукерски празник на кукерска група „Козият рог“ в ж.к „Меден рудник“.  \r\n*** \r\nОт 11.00 часа в Експоцентър „Флора“ солисти от Държавна опера – Бургас ще изнесат камерен концерт – матине. \r\n***  \r\nОт 12.00 часа групата „Доброволно чистене – Велико Търново“ организира почистване на църквата „Св. Св. Петър и Павел“.  \r\n*** \r\nОт 12.00 часа доброволци организират почистване на района около църквата „Св. Св. Петър и Павел“. Сборният пункт е крепостта „Царевец“. \r\n*** \r\nОт 14.00 часа в Спортна зала  „Никола Петров” ще се проведе среща по хандбал от „А” Регионална група за мъже  между отборите на ХК „Локомотив” гр. Горна Оряховица и ХК „Пирин” гр. Гоце Делчев. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в храм „Възнесение Господне“. \r\n*** \r\nВ 11.00 часа на централния площад в квартал „Генерал Николаево“ ще се състои награждаването на победителите в ежегодния конкурс „Винария“. Първенецът в категорията за червени вина ще получи голямата награда и титлата Цар на виното. \r\n*** \r\nОт 10.00 часа в читалище „Братство” ще се състои детски турнир по шахмат „За буквите”.  \r\n*** \r\nОт 09.00 часа Константийският епископ Яков ще оглави Архиерейска света Литургия в храм „Св. Атанасий“ в село Мало Конаре. \r\n*** \r\nОт 11.00 часа в в Книжарница с мисия „Надежда“ ще бъде представена първатa двуезична стихосбирка на младата поетеса Лилия Драганова - „Мост към корените“. \r\n*** \r\nОт 11.00 часа в Градския парк ще започне празникът „Пазим духа на виното“.", "date": "2019.02.17", "title": "Предстоящи събития в страната за 17 февруари (Агенция „Фокус“)"}
{"url": "http://www.focus-news.net/news/2019/02/17/2624591/kyustendil-malka-grupa-ot-protestirashtite-grazhdani-e-bila-pred-sgradata-na-oblastna-direktsiya-na-mvr-kyustendil.html", "text": "Малка група от протестиращите граждани в Кюстендил е била пред сградата на Областна дирекция на МВР – Кюстендил. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. Пред сградата не е имало напрежение. Сред събралите се хора е имало роднини на част от задържаните лица, свързани с масовото сбиване, при което загина на 35-годишен мъж.  \r\nВенцеслав ИЛЧЕВ", "date": "2019.02.17", "title": "Кюстендил: Малка група от протестиращите граждани е била пред сградата на Областна дирекция на МВР – Кюстендил"}
{"url": "http://www.focus-news.net/news/2019/02/17/2624592/35-godishen-mazh-zagina-a-drugi-petima-sa-raneni-pri-masov-boy-v-kyustendil-obzor.html", "text": "35-годишен мъж от Кюстендил почина след намушкване с нож, а други петима души пострадаха при масов бой пред заведение. Сигналът за инцидента е подаден малко след 7.30 часа на 17 февруари. Задържани са осем души, свързани със случая. Продължава издирването на 19-годишен младеж, причинил смъртта на 35-годишния мъж. По данни на Областна дирекция на МВР – Кюстендил и на Окръжна прокуратура – Кюстендил в масовия бой са участвали жители на Кюстендил, квартал „Изток” и село Слокощица. Младежът, причинил смъртта на 35-годишния мъж, е установен от свидетелски показания и от видеозаписи. Издирваният е от ромски произход, криминално проявен, има три криминални прояви и две от тях са за нанасяне на телесни повреди.  \r\nПострадалите при боя са настанени в болницата в град Кюстендил. Един от тях е с тежка черепно-мозъчна травма и бе транспортиран в неврохирургията на Институт „Пирогов” в столицата с цел оказване на квалифицирана помощ. Останалите ранени са с по-леки порезни наранявания. Случаят беше определен като битов, възникнал заради голямо количество поет алкохол. От полицията заявиха, че инцидентът не е основан на етническо напрежение. По случая е започнато е досъдебно производство за престъпление по член 116, ал. 1, т. 4 от Наказателния кодекс.  \r\nСпоред собственика на заведението, пред което се е зародил конфликтът  - Антон Селнички, циганите създават проблеми и отбеляза, че преди време е имало и друг случай, при който също младеж е бил прободен с нож.  \r\nЗаради случая в социалните мрежи се организира мирен протест в Кюстендил, на който се събраха около 100 души. Хората тръгнаха от кръговото кръстовище при плажния комплекс в града, преминаха през улиците „Хаджи Димитър” и „Цар Освободител”, през мястото където е загинал 35-годишния мъж, както и през заведението пред което е започнал скандалът. След това протестиращите се спряха за кратко на площад „Велбъжд” и продължиха по пешеходния булевард „България”. На кръстовището при Железния мост те седнаха за кратко на пешеходните пътеки, след което се разотидоха. Протестът беше обявен като съпричастност към семейството на починалия кюстендилец. През цялото време протестът беше съпровождан от полицаи. Служители на Областна дирекция на МВР – Кюстендил и на „Жандармерия” бяха разположени в циганската махала на града, в Центъра за спешна медицинска помощ и на други места в Кюстендил. През деня полицейски екипи проверяваха автомобилите и автобусите, напускащи града.  \r\nВенцеслав ИЛЧЕВ", "date": "2019.02.17", "title": "35-годишен мъж загина, а други петима са ранени при масов бой в Кюстендил (ОБЗОР)"}
{"url": "http://www.focus-news.net/news/2019/02/17/2624391/tovarna-vlakova-kompozitsiya-s-propan-butan-deraylira-v-rayona-na-tsentralna-gara-v-plovdiv-nsls-poe-razsledvaneto-na-intsidenta-obzor.html", "text": "Товарна влакова композиция на компанията „Булмаркет Рейл Карго”с 2 локомотива и 25 вагона с пропан-бутан дерайлира в района на Централна гара в Пловдив рано сутринта в събота. Инцидентът е станал около 04.15 часа на гара Пловдив (пътническа) при преминаването транзит в посока от Илиянци към Пловдив. Тогава дерайлират двата локомотива и първите три вагона на композицията. \r\nДиректорът на ГДПБЗН главен комисар Николай Николов и окръжният прокурор на Пловдив Румен Попов бяха на мястото на инцидента. Главен комисар Николов заяви, че реакцията на дирекцията в такива случаи е мигновена,  има изготвен предварителен план за подобни инциденти и се работи заедно със служителите на НКЖИ. Не е имало изтичане на газ, няма пострадали. Извършва се непрекъснат контрол върху средата и няма никаква опасност както за служителите, така и за населението на Пловдив.  \r\nПо случая е образувано досъдебно производство, текат процесуално-следствени действия, посочи окръжният прокурор на Пловдив Румен Попов. Той уточни, по разпореждане на главния прокурор след извършване на първоначален оглед от следовател към Окръжната прокуратура, разследването се поема от Националната следствена служба. Трима са били машинистите в дерайлиралата товарна влакова композиция. Взетите им проби за алкохол и наркотици са отрицателни. Машинистите са в добро състояние и без травматични увреждания, проведени са им разпити. Окръжният прокурор на Пловдив подчерта, че дерайлиралият водещ локомотив на товарната влакова композиция в Пловдив е същият, който е бил и при инцидента в Хитрино. На въпрос дали и машинистите са били същите, които са управлявали композицията при трагичния инцидент в Хитрино, Попов отговори, че няма такива сведения. \r\nСпоред компанията, която е собственик на товарната композиция, причината за дерайлирането на влака е лошото състояние на железния път. Според GPS-системата за контрол на локомотива, влакът се е движел със скорост 33 км/ч при максимално разрешена 40 км/ч. Установена е счупена стрелка на приемно-отправен коловоз. \r\nПо-късно през деня цистерните от дерайлиралата композиция бяха изтеглени от района на гарата. Двата локомотива от композицията бяха изправени и стабилизирани и също ще бъдат изтеглени на безопасно разстояние от гара Пловдив.  \r\nЗа да се запознае лично със ситуацията около влаковия инцидент премиерът Бойко Борисов кацна директно в Пловдив на връщане след участието си в Мюнхенската конференция по сигурността. Той бе информиран от областния управител на Пловдив Здравко Димитров и директора на ОД на МВР-Пловдив старши комисар Атанас Илков. Областният управител Здравко Димитров увери, че категорично няма изтичане на газ както по време на инцидента, така и след него.  \"Фокус\" припомня:  На 10 декември 2016 г. в 05.37 часа товарен влак с пропан-бутан и пропилен, пътуващ от Бургас към Русе дерайлира при навлизане в гара Хитрино. Получава се теч от два вагона, който предизвиква пожар. Пожарът и ударната вълна, образувана при възпламеняването разрушават над 50 сгради, при което затрупват част от жителите на селото, а други получават различна степен на изгаряне. Следва евакуация на жителите от селото, докато 150 пожарникари се борят с пламъците. Вследствие на взрива в селото загиват 7 души, а 29 са ранени. Унищожени са десетки постройки и жилищни сгради. Машинистите на влака остават живи след инцидента.", "date": "2019.02.17", "title": "Товарна влакова композиция с пропан-бутан дерайлира в района на Централна гара в Пловдив, НСлС пое разследването на инцидента (ОБЗОР)"}
{"url": "http://www.focus-news.net/news/2019/02/17/2624388/kathimerini-tsipras-se-sreshtna-s-dzho-baydan-i-chlenove-na-amerikanskiya-kongres.html", "text": "Министър-председателят Алексис Ципрас и бившият американски президент Джо Байдън се срещнаха за около час по време на Мюнхенската конференция по сигурността, съобщава в.  Kathimerini . \r\nДържавната новинарска агенция ANA-MPA съобщава, че двамата са обсъдили отношенията с Турция и енергийни въпроси в Югоизточна Европа, както и гръцко-американските взаимоотношения и, че има широко съгласие по въпросите. \r\nЦипрас се срещна, отделно, с членове на американския Конгрес.  Первод и редакция : Калоян Пенков", "date": "2019.02.17", "title": "Kathimerini: Ципрас се срещна с Джо Байдън и членове на американския Конгрес"}
{"url": "http://www.focus-news.net/news/2019/02/17/2624394/plovdiv-oblastta-e-na-sedmo-myasto-v-stranata-po-razmer-na-srednata-mesechna-rabotna-zaplata.html", "text": "Пловдивска област е на седмо място сред 28-те области в страната по размер на средната месечна работна заплата. Това съобщиха за  Радио „Фокус“ – Пловдив  от Териториалното статистическо бюро – Юг. Последните данни сочат, че средната брутна месечна работна заплата в област Пловдив за октомври миналата година е 1013 лв., за ноември – 1018 лв., а за декември – 1042 лв. През четвъртото тримесечие на 2018 година средната месечна работна заплата нараства спрямо третото тримесечие с 3.3 %, като достига 1 024 лева. Икономическите дейности, в които е регистрирано най-голямо увеличение на средната месечна заплата, са „Образование“ – с 15.2%, „Добивна промишленост“ – с 12.6% и „Създаване и разпространение на информация и творчески продукти; далекосъобщения“ – с 8.8%. Намаление на средната месечна работна заплата е регистрирано в дейностите „Финансови и застрахователни дейности“ – с 6.4 %, „Строителство“ – с 4.7% и „Селско, горско и рибно стопанство“ – с 3.9%. През четвъртото тримесечие на 2018 гофина средната месечна работна заплата нараства с 5.5% спрямо четвъртото тримесечие на 2017 година. Най-високо средномесечно трудово възнаграждение през четвъртото тримесечие на миналата година са получили наетите лица по трудово и служебно правоотношение в икономическите дейности. \r\nС най-висока средна месечна работна заплата е област София (столица) – 1 582 лв., а с най-ниска е област Видин – 763 лв. За наблюдавания период средната месечна работна заплата за страната е 1 171 лв. – със 147 лв. или 14.4 % по-висока от тази за област Пловдив. \r\nТони МИХАЙЛОВ", "date": "2019.02.17", "title": "Пловдив: Областта е на седмо място в страната по размер на средната месечна работна заплата"}
{"url": "http://www.focus-news.net/news/2019/02/17/2624397/the-guardian-tereza-mey-s-nov-priziv-za-obedinenie-na-konservativnite-deputati-za-brekzit.html", "text": "Тереза Мей отправи нова молба към консервативните депутати да се обединят и да изпълнят Брекзит, като настоява нейната партия да „премине отвъд това, което ни разделя“ и да жертва „личните си предпочитания“, пише британският вестник  The Guardian . \r\nСплотяващият вик на премиера следва друга бурна седмица в Уестминстър, която видя, че напрежението в партията на торите достига точка на кипене, като един от нейните министри обвинява колегите си евроскептици в „предателство“. \r\nТереза Мей, в писмо до всички 317 консервативни депутати след като плановете й за Брекзит пострадаха от още една унизителна загуба в Камарата на общините, заяви, че резултатът беше „разочароващ“, но обеща, че правителството ще продължи работата си, за да осигури промени за ирландския механизъм. \r\nТя обяви, че ще се върне в Брюксел за по-нататъшни разговори с председателя на Европейската комисия Жан-Клод Юнкер, като разкри плановете си да говори с лидерите на всяка държава-членка на ЕС през следващите дни. \r\nМеждувременно министърът за Брекзит, Стивън Баркли, ще се срещне в понеделник с главния преговарящ на ЕС Мишел Барние, за да обсъди предложенията на „работна група за алтернативни мерки“ на торите, които търсят компромисно решение, за да избегнат нуждата от защитен механизъм. \r\nВ призив за единство 41 дни преди планираното напускане на Великобритания, Мей каза: „Историята ще ни съди за ролите, които сме играли в този процес. Вярвам, че една страна с нашите вродени сили, завиден ресурс и огромен талант може да се изправи пред бъдещето с увереност, че нашите най-добри дни предстоят. Но сега стоим в решаващ момент. \r\nТя продължи: „Без споразумение за оттегляне рискуваме да се формира комбинация в парламента, която ще спре изцяло Брекзит. \r\n„Алтернативно, Обединеното кралство може да напусне ЕС без сделка или период на изпълнение. Това би довело до прекъсване на нашата икономика и ежедневния живот на хората, което ще навреди на работните места както у дома, така и в целия ЕС. \r\n„Вместо това, нашата партия може да направи това, което е правело често в миналото: да преминем отвъд това, което ни разделя и да се съберем зад това, което ни обединява; пожертвайте, ако е необходимо, нашите лични предпочитания в по-висша служба на националния интерес; и да се издигнем до нивото на събитията по начин, който възстановява вярата на британския народ в нашия политически процес.“ Превод и редакция : Калоян Пенков", "date": "2019.02.17", "title": "The Guardian: Тереза Мей с нов призив за обединение на консервативните депутати за Брекзит"}
{"url": "http://www.focus-news.net/news/2019/02/17/2624393/ana-mpa-aleksis-tsipras-imashe-kratka-sreshta-sas-zoran-zaev.html", "text": "Министър-председателят Алексис Ципрас и премиерът на Северна Македония Зоран Заев имаха кратка среща на входа на хотела, където се провежда Мюнхенската конференция по сигурността, съобщава гръцката новинарска агенция  АНА-МПА . \r\nЦипрас, напускайки хотела след края на срещата му с американски конгресмени, видя Заев и си размениха поздрави. Заев представи Ципрас на групата, която го придружава в този момент, съставена от съветника по сигурността и представител на албанската партия „Демократичен съюз за интеграция“, която участва в правителството на Заев. \r\nЦипрас и Заев ще бъдат отличени на специална вечеря с наградата „Евалд фон Клайст“ в знак на признание за усилията им да разрешат различията между двете страни чрез подписването на Преспанското споразумение. \r\nМюнхенската конференция учреди наградата „Евалд фон Клайст“ през 2009 г., като сред носителите й в миналото са Хенри Кисинджър, Хавиер Солана, Хелмут Шмид, Валери Жискар д'Естен, Йоахим Гаук и Джон Маккейн.    Превод и редакция : Калоян Пенков", "date": "2019.02.17", "title": "АНА-МПА: Алексис Ципрас имаше кратка среща със Зоран Заев"}
{"url": "http://www.focus-news.net/news/2019/02/17/2624396/afp-nauart-slaga-kray-na-opitite-da-bade-sledvashtiya-poslanik-na-sasht-v-oon.html", "text": "Бившата водеща на Fox News и говорителка на Държавния департамент Хедър Науърт заяви, че се е оттеглила от обсъжданията да бъде следващият посланик на САЩ в ООН. \r\n„Последните два месеца бяха изтощителни за семейството ми и затова е в интерес на семейството ми, че се оттеглям“, каза Науърт в изявление. Превод и редакция : Калоян Пенков", "date": "2019.02.17", "title": "AFP: Науърт слага край на опитите да бъде следващия посланик на САЩ в ООН"}
{"url": "http://www.focus-news.net/news/2019/02/17/2624599/kyustendil-miren-protest-sreshtu-prestapniya-proizvol-se-organizira-pred-sgradata-na-oblastnata-direktsiya-na-mvr-na-18-fevruari.html", "text": "Мирен протест се организира пред сградата на Областната дирекция на МВР на 18 февруари, предаде репортер на  Радио „Фокус” – Кюстендил . Протестът се организира в социалните мрежи и е с начален час 07.00 часа. Организаторите призовават всички жители на Кюстендил да се присъединят към мирния протест и да отделят 30 минути, за да изразят своето несъгласие с престъпния произвол.  \r\nВенцеслав ИЛЧЕВ", "date": "2019.02.17", "title": "Кюстендил: Мирен протест срещу престъпния произвол се организира пред сградата на Областната дирекция на МВР на 18 февруари"}
{"url": "http://www.focus-news.net/news/2019/02/17/2624390/ana-mpa-tsipras-nie-sme-na-pravilnata-strana-na-istoriyata.html", "text": "Въпросите, свързани със сигурността стават все по-сложни, заяви министър-председателят Алексис Ципрас, който говори по време на 55-та Мюнхенска конференция по сигурността, съобщава държавната агенция  АНА-МПА . \r\n„Засилването на националистическата риторика и национализма като отговор на международните и регионални предизвикателства е като да въртим назад колелото на историята“, каза Ципрас. \r\n„Тази позиция е опасна, катастрофална и е бомба за основите на европейската сплотеност“, отбеляза Ципрас, добавяйки, „че трябва да се справим с предизвикателствата според нашите ценности. Човечеството процъфтява чрез партньорство и сътрудничество. Напредъкът идва с колективните усилия, диалога и сътрудничеството“, каза Ципрас. \r\n„Ние слагаме край на 30-годишен спор със Северна Македония чрез много трудното, в неговото изпълнение, Преспанско споразумение, което представлява отправна точка за това накъде може да води национализмът и изолацията“, допълни гръцкият премиер. \r\nПреспанското споразумение, каза той, е най-доброто и за двете страни, но и за целия регион на Балканите и за Европа. „Много съм горд и убеден, че аз и Зоран Заев сме на правилната страна на историята“, заяви министър-председателят. \r\n„Историята не е написана от онези, които забавят или от онези, които се страхуват и треперят пред промените. Напротив, историята е написана от онези, които се осмеляват да внасят промени и да стоят, независимо от реакциите, от правилната страна на историята“, заключи той. Превод и редакция : Калоян Пенков", "date": "2019.02.17", "title": "АНА-МПА: Ципрас: Ние сме на правилната страна на историята"}
{"url": "http://www.focus-news.net/news/2019/02/17/2624400/daily-express-uchenicheska-demonstratsiya-sreshtu-klimatichnite-promeni-paralizira-stolitsata.html", "text": "Проблемът пламна вчера, когато хиляди ученици започнаха „стачка“ в знак на протест срещу изменението на климата, пише в.  Daily Express . \r\nПолицаите бяха призовани и направиха няколко ареста, след като протестиращи, причиниха блокиране на трафика в централен Лондон. Някои млади протестиращи се бяха изкачили на светофарите и статуите в Парламентарния площад. Няколко бяха отведени с белезници, след като бяха отстранени от пътя от полицаите. \r\nНа въпроса дали се притесняват, че ще бъдат арестувани, едно 14-годишно момиче каза: „Не ни пука, защото това е нашето бъдеще“. \r\nСтудентите протестираха срещу Даунинг стрийт, като спряха пред портите, за да пеят „спасете нашата планета“. \r\nНо по-голямата част от действието премина мирно и се проведе в цялата страна с младежи - някои носещи училищната униформа - носещи знамена с лозунги като: „Няма планета Б“. \r\nДвижението вече е провело училищни стачки в Австралия и европейските страни. \r\nТо е вдъхновено от тийнейджърката Грета Тунберг, която протестира всеки петък пред шведския парламент, за да призове лидерите да се справят с климатичните промени. \r\nТова идва след доклад на ООН, който предупреждава, че ограничаването на повишаването на глобалната температура, за да се избегнат сериозните климатични въздействия, изисква безпрецедентни действия. \r\nГоворител на Даунинг стрийт заяви вчера, че докато е важно младите хора да се ангажират с проблемите на деня, нарушаването на планираното време за урок е вредно за учениците. Превод и редакция : Калоян Пенков", "date": "2019.02.17", "title": "Daily Express: Ученическа демонстрация срещу климатичните промени парализира столицата"}
{"url": "http://www.focus-news.net/news/2019/02/17/2624399/reuters-tuniziyskata-politsiya-i-protestirashti-v-sblasak-sled-smart-v-politseysko-upravlenie.html", "text": "Полицията в Тунис използва сълзотворен газ за да разпръсне демонстратори, които протестираха след като млад мъж умря в полицейско управление близо до курорта Хамамет, съобщава агенция  Reuters . \r\nМладият мъж е бил арестуван в петък след бой между групи младежи в град Барракет Сахел, на 60 км югоизточно от столицата Тунис, според местните жители. Макар да не беше ясно как е починал, демонстрантите обвиниха силите за сигурност. \r\nВ изявление министерството на вътрешните работи  заяви, че младежът е припаднал, след като е достигнал полицейското управление и е починал въпреки усилията на служителите да го съживят. Казва се, че съдия е наредил разследване. Первод и редакция : Калоян Пенков", "date": "2019.02.17", "title": "Reuters: Тунизийската полиция и протестиращи в сблъсък след смърт в полицейско управление"}
{"url": "http://www.focus-news.net/news/2019/02/17/2624389/ana-mpa-ivo-yosipovich-prespanskoto-sporazumenie-e-mnogo-vazhno-za-yugoiztochna-evropa.html", "text": "Бившият президент на Хърватия Иво Йосипович заяви, че счита, че Преспанското споразумение е много важно и полезно не само за Гърция и Северна Македония, но и за югоизточното Средиземноморие като цяло, предава държавната новинарска агенция  АНА-МПА . \r\n„Много е важно за политиците да имат способността да правят компромиси. Зная, че не е било лесно за двете страни да приемат споразумението, но в крайна сметка е постигнато и това е много важно“, заяви Йосипович. \r\nТой също така прецени, че Преспанското споразумение ще укрепи двустранните отношения на икономическо и политическо ниво и желае да се превърне в своеобразна „пътна карта“ за решаване на други различия в региона. \r\nПо отношение на присъединяването на Северна Македония към НАТО той отбеляза, че това ще подобри стабилността в региона. \r\nБившият президент на Хърватия също така засегна конфликта между Сърбия и Косово, изразявайки надеждата, че европейската амбиция на Белград и Прищина ще доведе до решение, при което компромисът ще е ключова дума, както каза той. Превод и редакция : Калоян Пенков", "date": "2019.02.17", "title": "АНА-МПА: Иво Йосипович: Преспанското споразумение е много важно за Югоизточна Европа"}
{"url": "http://www.focus-news.net/news/2019/02/17/2624405/aa-tursko-irakskata-targoviya-tryabva-da-bade-razvita.html", "text": "Посланикът на Ирак в Турция подчерта важността на търговските отношения между Багдад и Анкара по време на официално посещение в югоизточната провинция Газиантеп, съобщава  Anadolu Agency . \r\n„Първата стъпка ще бъде да се развият търговските отношения с Турция, когато в Ирак се гарантира пълна сигурност и стабилност“, каза Хусейн Махмуд Фадхалла Алхатиб. \r\nПосланикът направи коментарите по време на срещата си с представители на компании, изнасящи за Ирак като част от посещението си. \r\nПодчертавайки, че търговските отношения между двете страни са силно засегнати от развитието в Ирак и региона, той каза: „С разрастването на благосъстоянието на Ирак, търговските отношения с Турция и интересът към турските стоки също ще се увеличат“. Превод и редакция : Калоян Пенков", "date": "2019.02.17", "title": "АА: Турско-иракската търговия трябва да бъде развита"}
{"url": "http://www.focus-news.net/news/2019/02/17/2624401/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей отправи нова молба към консервативните депутати да се обединят и да изпълнят Брекзит, като настоява нейната партия да „премине отвъд това, което ни разделя“ и да жертва „личните си предпочитания“, пише британският вестник  The Guardian . \r\nСплотяващият вик на премиера следва друга бурна седмица в Уестминстър, която видя, че напрежението в партията на торите достига точка на кипене, като един от нейните министри обвинява колегите си евроскептици в „предателство“. \r\nТереза Мей, в писмо до всички 317 консервативни депутати след като плановете й за Брекзит пострадаха от още една унизителна загуба в Камарата на общините, заяви, че резултатът беше „разочароващ“, но обеща, че правителството ще продължи работата си, за да осигури промени за ирландския механизъм. \r\nТя обяви, че ще се върне в Брюксел за по-нататъшни разговори с председателя на Европейската комисия Жан-Клод Юнкер, като разкри плановете си да говори с лидерите на всяка държава-членка на ЕС през следващите дни. \r\nМеждувременно министърът за Брекзит, Стивън Баркли, ще се срещне в понеделник с главния преговарящ на ЕС Мишел Барние, за да обсъди предложенията на „работна група за алтернативни мерки“ на торите, които търсят компромисно решение, за да избегнат нуждата от защитен механизъм. \r\nВ призив за единство 41 дни преди планираното напускане на Великобритания, Мей каза: „Историята ще ни съди за ролите, които сме играли в този процес. Вярвам, че една страна с нашите вродени сили, завиден ресурс и огромен талант може да се изправи пред бъдещето с увереност, че нашите най-добри дни предстоят. Но сега стоим в решаващ момент. \r\nТя продължи: „Без споразумение за оттегляне рискуваме да се формира комбинация в парламента, която ще спре изцяло Брекзит. \r\n„Алтернативно, Обединеното кралство може да напусне ЕС без сделка или период на изпълнение. Това би довело до прекъсване на нашата икономика и ежедневния живот на хората, което ще навреди на работните места както у дома, така и в целия ЕС. \r\n„Вместо това, нашата партия може да направи това, което е правело често в миналото: да преминем отвъд това, което ни разделя и да се съберем зад това, което ни обединява; пожертвайте, ако е необходимо, нашите лични предпочитания в по-висша служба на националния интерес; и да се издигнем до нивото на събитията по начин, който възстановява вярата на британския народ в нашия политически процес.“ \r\n**  Кюрдските бойци са на ръба да превземат последния анклав на „Ислямска държава“, като някогашният халифат на джихадистката групировка намаля до само 700 кв.м. в Източна Сирия, пише в.  Independent \r\nПодкрепените от САЩ сирийски демократични сили(СДС) заявиха, че ще завземат контрола над село Багуз, където се крият малък брой бойци на „Ислямска държава“, за „много кратко време“. \r\nКомандирът Джия Фурат заяви, че СДС е притиснала в ъгъла останалите бунтовници в един малък квартал, но се движат предпазливо, защото цивилни и заложници „бяха хванати там като човешки щитове“. \r\nПредимно чуждите бойци от „Ислямска държава“ се крият сред цивилни в един малък лагер в провинция Дейр Ез-Зор, последният остатък от провъзгласения халифат, който някога е обхващал над 41 000 квадратни мили в Ирак и Сирия. \r\nОколо 440 джихадисти са се предали по време на едноседмична офанзива на СДС, подкрепена от американски въздушни удари и специални части, според Сирийският център за наблюдение на правата на човека. \r\nЦентърът за наблюдения заяви, че СДС е поела контрола над Баргуз, но Фурат каза, че няколко стотин джихадисти все още държат 700 кв. м. от територията на източния бряг на река Ефрат. \r\n„Селото е под огъня на нашите сили... но хиляди цивилни все още са в капан като човешки щитове“, каза той пред Ройтерс. \r\n„В следващите няколко дни, за много кратко време, ще разпространим добрите новини пред света за военния край на „Ислямска държава“. \r\nПрезидентът Доналд Тръмп заяви, че очаква „изкореняването на халифата“ да бъде обявено в рамките на 24 часа. \r\nДжоузеф Вотел, най-висшият американски генерал в Близкия изток, каза за CNN: „Когато кажа, „че сме ги победили“, искам да гарантирам, че те нямат възможност да планират или да извършват нападения срещу САЩ или нашите съюзници. \r\nВотел, който скоро напуска поста си, критикува съобщението на Тръмп, че САЩ ще изтеглят войските си от Сирия. \r\n**  Проблемът пламна вчера, когато хиляди ученици започнаха „стачка“ в знак на протест срещу изменението на климата, пише в.  Daily Express . \r\nПолицаите бяха призовани и направиха няколко ареста, след като протестиращи, причиниха блокиране на трафика в централен Лондон. Някои млади протестиращи се бяха изкачили на светофарите и статуите в Парламентарния площад. Няколко бяха отведени с белезници, след като бяха отстранени от пътя от полицаите. \r\nНа въпроса дали се притесняват, че ще бъдат арестувани, едно 14-годишно момиче каза: „Не ни пука, защото това е нашето бъдеще“. \r\nСтудентите протестираха срещу Даунинг стрийт, като спряха пред портите, за да пеят „спасете нашата планета“. \r\nНо по-голямата част от действието премина мирно и се проведе в цялата страна с младежи - някои носещи училищната униформа - носещи знамена с лозунги като: „Няма планета Б“. \r\nДвижението вече е провело училищни стачки в Австралия и европейските страни. \r\nТо е вдъхновено от тийнейджърката Грета Тунберг, която протестира всеки петък пред шведския парламент, за да призове лидерите да се справят с климатичните промени. \r\nТова идва след доклад на ООН, който предупреждава, че ограничаването на повишаването на глобалната температура, за да се избегнат сериозните климатични въздействия, изисква безпрецедентни действия. \r\nГоворител на Даунинг стрийт заяви вчера, че докато е важно младите хора да се ангажират с проблемите на деня, нарушаването на планираното време за урок е вредно за учениците.", "date": "2019.02.17", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/17/2624398/independent-halifatat-na-islyamska-darzhava-namalyava-samo-do-700-kv-m-dokato-podkrepyanite-ot-sasht-sili-nablizhavat-posledniya-anklav-v-siriya.html", "text": "Кюрдските бойци са на ръба да превземат последния анклав на „Ислямска държава“, като някогашният халифат на джихадистката групировка намаля до само 700 кв.м. в Източна Сирия, пише в.  Independent \r\nПодкрепените от САЩ сирийски демократични сили(СДС) заявиха, че ще завземат контрола над село Багуз, където се крият малък брой бойци на „Ислямска държава“, за „много кратко време“. \r\nКомандирът Джия Фурат заяви, че СДС е притиснала в ъгъла останалите бунтовници в един малък квартал, но се движат предпазливо, защото цивилни и заложници „бяха хванати там като човешки щитове“. \r\nПредимно чуждите бойци от „Ислямска държава“ се крият сред цивилни в един малък лагер в провинция Дейр Ез-Зор, последният остатък от провъзгласения халифат, който някога е обхващал над 41 000 квадратни мили в Ирак и Сирия. \r\nОколо 440 джихадисти са се предали по време на едноседмична офанзива на СДС, подкрепена от американски въздушни удари и специални части, според Сирийският център за наблюдение на правата на човека. \r\nЦентърът за наблюдения заяви, че СДС е поела контрола над Баргуз, но Фурат каза, че няколко стотин джихадисти все още държат 700 кв. м. от територията на източния бряг на река Ефрат. \r\n„Селото е под огъня на нашите сили... но хиляди цивилни все още са в капан като човешки щитове“, каза той пред Ройтерс. \r\n„В следващите няколко дни, за много кратко време, ще разпространим добрите новини пред света за военния край на „Ислямска държава“. \r\nПрезидентът Доналд Тръмп заяви, че очаква „изкореняването на халифата“ да бъде обявено в рамките на 24 часа. \r\nДжоузеф Вотел, най-висшият американски генерал в Близкия изток, каза за CNN: „Когато кажа, „че сме ги победили“, искам да гарантирам, че те нямат възможност да планират или да извършват нападения срещу САЩ или нашите съюзници. \r\nВотел, който скоро напуска поста си, критикува съобщението на Тръмп, че САЩ ще изтеглят войските си от Сирия. Превод и редакция : Калоян Пенков", "date": "2019.02.17", "title": "Independent: Халифатът на „Ислямска държава“ „намалява само до 700 кв. м.“, докато подкрепяните от САЩ сили наближават последния анклав в Сирия"}
{"url": "http://www.focus-news.net/news/2019/02/17/2624408/sport-nakazaha-olimpiakos.html", "text": "Баскетболната федерация на Гърция наказа Олимпиакос заради неявяването им на игрището за второто полувреме в мача за Купата на Гърция срещу Панатинайкос. Клубът е наказан с отнемане на 6 точки от актива в шампионата и глоба в размер на 7 хиляди евро. По този начин отборът, в който играе Александър Везенков вече има 25 точки и се срина до шестата позиция.", "date": "2019.02.17", "title": "Спорт: Наказаха Олимпиакос"}
{"url": "http://www.focus-news.net/news/2019/02/17/2624395/reuters-amerikanskite-voenni-vse-oshte-ne-sa-reshili-za-neobhodimostta-ot-granichna-stena.html", "text": "Изпълняващият длъжността министър на отбраната на САЩ Патрик Шанахан заяви, че все още не е определил дали граничната стена с Мексико е военна необходимост или колко пари ще бъдат използвани от Пентагона, съобщава агенция  Reuters . \r\nПрезидентът Доналд Тръмп обяви извънредно положение, за да финансира обещаната си стена на границата между САЩ и Мексико без одобрение от Конгреса. \r\nКато обяви извънредно положение, Тръмп може да използва някои средства от министерството на отбраната, за да изгради стената. \r\nСпоред закона, министърът на отбраната трябва да реши дали стената е военно необходима, преди да могат да се използват парите от бюджета на военната структура. \r\n„Винаги сме очаквали, че това ще създаде много грижи и докато парите потенциално могат да бъдат пренасочени, можете да си представите опасенията, които това поражда“, каза Шанахан пред репортери, които пътуват с него до Афганистан, Близкия изток и Европа. \r\n„Умишлено, ние не сме взели никакви решения, определяхме стъпките, които ще предприемем, за да вземем тези решения“, каза Шанахан. \r\nТой добави, че военните плановици са извършили първоначалния анализ и той ще започне да го преглежда в неделя. \r\nШанахан заяви, че те са идентифицирали различните източници на пари, които могат да бъдат използвани. Превод и редакция : Калоян Пенков", "date": "2019.02.17", "title": "Reuters: Американските военни все още не са решили за необходимостта от гранична стена"}
{"url": "http://www.focus-news.net/news/2019/02/17/2624404/jerusalem-post-pens-pritiska-merkel-za-severen-potok-i-iranskata-sdelka.html", "text": "Вицепрезидентът на САЩ Майк Пенс заяви, че е казал на германския канцлер Ангела Меркел, че Европа и Съединените щати трябва да застанат заедно срещу Иран и повтори противопоставянето на Вашингтон срещу газопровода „Северен поток-2“, пише в.  The Jerusalem Post . \r\nПенс заяви пред репортери, че „е говорил по всички въпроси“, включително тръбопровода, който се строи между Русия и Германия под Балтийско море, проект, който Вашингтон призова Берлин да изостави. \r\n„Не можем да укрепим Запада, като станем зависими от Изтока“, каза Пенс. Превод и редакция : Калоян Пенков", "date": "2019.02.17", "title": "Jerusalem Post: Пенс притиска Меркел за „Северен поток“ и Иранската сделка"}
{"url": "http://www.focus-news.net/news/2019/02/17/2624407/sport-barselona-pobedi-valyadolid.html", "text": "Барселона победи Валядолид с минималното 1:0 като домакин. Единственият гол вкара Лионел Меси от дузпа. След тази победа каталунците събраха 54 точки и уверено държат лидерската позиция във временното класиране. Вторият Атлетико Мадрид е с 47 точки, а Реал Мадрид се намира на трета позиция с 45 точки и мач по-малко. Отборът на Валядолид заема 15-то място с актив от 26 точки.", "date": "2019.02.17", "title": "Спорт: Барселона победи Валядолид"}
{"url": "http://www.focus-news.net/news/2019/02/17/2624403/daily-sabah-narodnite-otryadi-za-zashtita-ostavat-nay-golyamata-prechka-za-po-dobri-otnosheniya-mezhdu-turtsiya-i-sasht.html", "text": "Министърът на отбраната Хулуси Акар каза на американската делегация на Мюнхенската конференция по сигурността, че „Народни отряди за защита“(НОЗ) остават най-голямата пречка пред отношенията между Турция и САЩ, съобщава  Daily Sabah . \r\nАкар имаше среща с изпълняващия длъжността министър на отбраната Патрик Шанахан, специалния пратеник на САЩ в Сирия Джеймс Джефри и 12 сенатори. \r\nНОЗ не представляват кюрдския народ, Акар заяви, че е необходимо да се разчистят терористите на изток от река Ефрат. \r\n„440-километровата зона за сигурност в източната част на Ефрат трябва да бъде изчистена от терористите и трябва да бъде наблюдавана от турските сили\", каза Акар. Превод и редакция : Калоян Пенков", "date": "2019.02.17", "title": "Daily Sabah: „Народните отряди за защита“ остават най-голямата пречка за по-добри отношения между Турция и САЩ"}
{"url": "http://www.focus-news.net/news/2019/02/17/2624406/nova-makedoniya-s-makedoniya-zaev-i-tsipras-nagradeni-na-myunhenskata-konferentsiya-po-sigurnostta.html", "text": "Премиерите на Северна Македония и Гърция, Зоран Заев и Алексис Ципрас, получиха наградата „Евалд фон Клайст“ на тържествена вечер по време на Мюнхенската конференция по сигурността, съобщава електронното издание на в.  Нова Македония . \r\nПризнанието тази година беше дадено на премиерите за техния специален принос към мира и сигурността в света и утвърждаването на принципите на трансатлантическия съюз, след като беше постигнато Преспанското споразумение. \r\nВ Twitter Заев подчерта,че наградата е голяма чест за гражданите на двете държави. Превод и редакция : Калоян Пенков", "date": "2019.02.17", "title": "\"Нова Македония\" (С. Македония): Заев и Ципрас наградени на Мюнхенската конференция по сигурността"}
{"url": "http://www.focus-news.net/news/2019/02/17/2624409/sky-news-izborat-na-tramp-za-poslanik-na-oon-hedar-nauart-se-otteglya-sled-iztoshtitelni-dva-mesetsa.html", "text": "Хедър Науърт, избрана от президента Доналд Тръмп за следващия посланик на САЩ в ООН, се оттегли, съобщава телевизионният канал  Sky News . \r\nНауърт, която никога не беше официално номинирана, заяви в изявление, че последните два месеца са били „изтощителни“ за нейното семейство.  \r\nТя добави: „Затова в най-добрия интерес на семейството ми е да оттегля името си за разглеждане“. \r\nТя не уточни трудностите, свързани с нейното семейство, но Washington Post обяви, че съпругът и децата на Хедър Науърт са останали в Ню Йорк, докато тя е работила във Вашингтон. \r\nНауърт заяви в изявлението си: „Служенето в администрацията през последните две години е една от най-високите почести в живота ми и винаги ще бъда благодарна на президента, секретаря и колегите ми в държавния департамент за подкрепата им“. \r\nДържавният департамент заяви, че Тръмп „скоро“ ще обяви кандидат за позицията в ООН.  Превод и редакция : Калоян Пенков", "date": "2019.02.17", "title": "Sky News: Изборът на Тръмп за посланик на ООН, Хедър Науърт, се оттегля след „изтощителни“ два месеца"}
{"url": "http://www.focus-news.net/news/2019/02/17/2624412/sinhua-turtsiya-shte-prodalzhi-s-raketnata-sdelka-za-ruskite-s-400.html", "text": "Турция няма да се откаже от споразумението си за закупуване на ракетни системи С-400 от Русия, въпреки опозицията в САЩ, цитира турският президент Тайип Ердоган, съобщава агенция „Синхуа“. \r\n„Направихме сделката за С-400 с Русия, така че няма да се върнем назад\", каза Ердоган, според телевизията CNN Turk. \r\nКато член на НАТО Турция многократно е заявявала, че е поела ангажимент за закупуване на напредналата руска система за противоракетна отбрана, въпреки предупрежденията на НАТО, че С-400 не могат да бъдат интегрирани в системата за противовъздушна отбрана на Алианса. \r\nВашингтон заяви преди това, че закупуването на руската система би застрашило закупуването от Турция на изтребители F-35 и вероятно ще доведе до санкции, наложени от САЩ. \r\nТурският лидер обаче заяви, че неговата страна е отворена за закупуване на американските системи „Пейтриът“, доколкото сделката обслужва интересите на Турция. \r\n„Продължаваме работата си въз основа на обещанието за доставките на С-400 през юли“, добави Ердоган. Превод и редакция : Калоян Пенков", "date": "2019.02.17", "title": "Синхуа: Турция ще продължи с ракетната сделка за руските С-400"}
{"url": "http://www.focus-news.net/news/2019/02/17/2624410/pregled-na-mezhdunarodnite-novini-do-6-chasa-agentsiya-fokus.html", "text": "Хедър Науърт, избрана от президента Доналд Тръмп за следващия посланик на САЩ в ООН, се оттегли, съобщава телевизионният канал  Sky News . \r\nНауърт, която никога не беше официално номинирана, заяви в изявление, че последните два месеца са били „изтощителни“ за нейното семейство.  \r\nТя добави: „Затова в най-добрия интерес на семейството ми е да оттегля името си за разглеждане“. \r\nТя не уточни трудностите, свързани с нейното семейство, но Washington Post обяви, че съпругът и децата на Хедър Науърт са останали в Ню Йорк, докато тя е работила във Вашингтон. \r\nНауърт заяви в изявлението си: „Служенето в администрацията през последните две години е една от най-високите почести в живота ми и винаги ще бъда благодарна на президента, секретаря и колегите ми в държавния департамент за подкрепата им“. \r\nДържавният департамент заяви, че Тръмп „скоро“ ще обяви кандидат за позицията в ООН. \r\n**  Премиерите на Северна Македония и Гърция, Зоран Заев и Алексис Ципрас, получиха наградата „Евалд фон Клайст“ на тържествена вечер по време на Мюнхенската конференция по сигурността, съобщава електронното издание на в.  Нова Македония . \r\nПризнанието тази година беше дадено на премиерите за техния специален принос към мира и сигурността в света и утвърждаването на принципите на трансатлантическия съюз, след като беше постигнато Преспанското споразумение. \r\nВ Twitter Заев подчерта,че наградата е голяма чест за гражданите на двете държави. \r\n**  Министърът на отбраната Хулуси Акар каза на американската делегация на Мюнхенската конференция по сигурността, че „Народни отряди за защита“(НОЗ) остават най-голямата пречка пред отношенията между Турция и САЩ, съобщава  Daily Sabah . \r\nАкар имаше среща с изпълняващия длъжността министър на отбраната Патрик Шанахан, специалния пратеник на САЩ в Сирия Джеймс Джефри и 12 сенатори. \r\nНОЗ не представляват кюрдския народ, Акар заяви, че е необходимо да се разчистят терористите на изток от река Ефрат. \r\n„440-километровата зона за сигурност в източната част на Ефрат трябва да бъде изчистена от терористите и трябва да бъде наблюдавана от турските сили\", каза Акар. \r\n**  Тереза Мей отправи нова молба към консервативните депутати да се обединят и да изпълнят Брекзит, като настоява нейната партия да „премине отвъд това, което ни разделя“ и да жертва „личните си предпочитания“, пише британският вестник  The Guardian . \r\nСплотяващият вик на премиера следва друга бурна седмица в Уестминстър, която видя, че напрежението в партията на торите достига точка на кипене, като един от нейните министри обвинява колегите си евроскептици в „предателство“. \r\nТереза Мей, в писмо до всички 317 консервативни депутати след като плановете й за Брекзит пострадаха от още една унизителна загуба в Камарата на общините, заяви, че резултатът беше „разочароващ“, но обеща, че правителството ще продължи работата си, за да осигури промени за ирландския механизъм. \r\nТя обяви, че ще се върне в Брюксел за по-нататъшни разговори с председателя на Европейската комисия Жан-Клод Юнкер, като разкри плановете си да говори с лидерите на всяка държава-членка на ЕС през следващите дни. \r\nМеждувременно министърът за Брекзит, Стивън Баркли, ще се срещне в понеделник с главния преговарящ на ЕС Мишел Барние, за да обсъди предложенията на „работна група за алтернативни мерки“ на торите, които търсят компромисно решение, за да избегнат нуждата от защитен механизъм. \r\nВ призив за единство 41 дни преди планираното напускане на Великобритания, Мей каза: „Историята ще ни съди за ролите, които сме играли в този процес. Вярвам, че една страна с нашите вродени сили, завиден ресурс и огромен талант може да се изправи пред бъдещето с увереност, че нашите най-добри дни предстоят. Но сега стоим в решаващ момент. \r\nТя продължи: „Без споразумение за оттегляне рискуваме да се формира комбинация в парламента, която ще спре изцяло Брекзит. \r\n„Алтернативно, Обединеното кралство може да напусне ЕС без сделка или период на изпълнение. Това би довело до прекъсване на нашата икономика и ежедневния живот на хората, което ще навреди на работните места както у дома, така и в целия ЕС. \r\n„Вместо това, нашата партия може да направи това, което е правело често в миналото: да преминем отвъд това, което ни разделя и да се съберем зад това, което ни обединява; пожертвайте, ако е необходимо, нашите лични предпочитания в по-висша служба на националния интерес; и да се издигнем до нивото на събитията по начин, който възстановява вярата на британския народ в нашия политически процес.“ \r\n**  Бившият президент на Хърватия Иво Йосипович заяви, че счита, че Преспанското споразумение е много важно и полезно не само за Гърция и Северна Македония, но и за югоизточното Средиземноморие като цяло, предава държавната новинарска агенция  АНА-МПА . \r\n„Много е важно за политиците да имат способността да правят компромиси. Зная, че не е било лесно за двете страни да приемат споразумението, но в крайна сметка е постигнато и това е много важно“, заяви Йосипович. \r\nТой също така прецени, че Преспанското споразумение ще укрепи двустранните отношения на икономическо и политическо ниво и желае да се превърне в своеобразна „пътна карта“ за решаване на други различия в региона. \r\nПо отношение на присъединяването на Северна Македония към НАТО той отбеляза, че това ще подобри стабилността в региона. \r\nБившият президент на Хърватия също така засегна конфликта между Сърбия и Косово, изразявайки надеждата, че европейската амбиция на Белград и Прищина ще доведе до решение, при което компромисът ще е ключова дума, както каза той. \r\n**  Президентът на Турция Реджеп Тайип Ердоган заяви, че Турция цели да намали зависимостта от чужди енергийни източници, съобщава  Anadolu Agency . \r\nГоворейки по време на предизборен митинг в провинция Одрин, Ердоган заяви, че Турция се стреми към максимално оползотворяване на вътрешните енергийни ресурси. \r\n„През 2017 г., нашето производство на електроенергия от вътрешни източници беше 45 процента. Сега, то достигна 60 процента“, обяви Ердоган. \r\nТой припомни, че Турция е открила нови газови находища в Тракия с капацитет 3 млрд. куб. м., което ще удвои сегашното производство на природен газ в страната.  \r\n„Производството е достатъчно да посрещне нуждите на 300 хиляди домакинства за 10 години“, добави той. \r\nТурция има ограничени вътрешни енергийни ресурси и главно зависи от скъпия внос на енергия за потреблението. Страната се стреми да открива нови източници на нефт и природен газ, както и да инвестира сериозно във възобновяема енергия и въгледобива. \r\n**  Изпълняващият длъжността министър на отбраната на САЩ Патрик Шанахан заяви, че все още не е определил дали граничната стена с Мексико е военна необходимост или колко пари ще бъдат използвани от Пентагона, съобщава агенция  Reuters . \r\nПрезидентът Доналд Тръмп обяви извънредно положение, за да финансира обещаната си стена на границата между САЩ и Мексико без одобрение от Конгреса. \r\nКато обяви извънредно положение, Тръмп може да използва някои средства от министерството на отбраната, за да изгради стената. \r\nСпоред закона, министърът на отбраната трябва да реши дали стената е военно необходима, преди да могат да се използват парите от бюджета на военната структура. \r\n„Винаги сме очаквали, че това ще създаде много грижи и докато парите потенциално могат да бъдат пренасочени, можете да си представите опасенията, които това поражда“, каза Шанахан пред репортери, които пътуват с него до Афганистан, Близкия изток и Европа. \r\n„Умишлено, ние не сме взели никакви решения, определяхме стъпките, които ще предприемем, за да вземем тези решения“, каза Шанахан. \r\nТой добави, че военните плановици са извършили първоначалния анализ и той ще започне да го преглежда в неделя. \r\nШанахан заяви, че те са идентифицирали различните източници на пари, които могат да бъдат използвани. \r\n**  Президентите на Русия и Франция Владимир Путин и Еманюел Макрон са обсъдили в телефонен разговор ситуацията в Сирия. Това съобщи пресслужбата в Кремъл, предава агенция  ТАСС . \r\n„Главен акцент е бил положението в Сирия. Владимир Путин е информирал за договореностите, които са постигнати в Сочи на срещата между лидерите на страните-гаранти на процеса от Астана. И двете страни отбелязаха необходимостта от насърчаване на вътрешния сирийски политически диалог, на първо място - началото на работата на Конституционната комисия“, се посочва в съобщението. \r\nОт Кремъл уточниха, че „Владимир Путин и Еманюел Макрон са обсъдили ситуацията в североизточна Сирия, както и зоната за деескалация в Идлиб“. \r\n„Руският президент посочи данни за подготовката на провокации от страна на бойци, използващи химически отровни вещества“, отбелязва пресслужбата. Бяха изразени взаимни намерения за продължаване на руско-френските контакти относно Сирия с цел преодоляване на последиците от въоръжения конфликт и установяване на мир в страната“. \r\n„При обмяната на мнения за Украйна, Владимир Путин обърна внимание на Емануел Макрон относно антируската кампания на киевските власти, която се активизира в контекста на президентските избори през март“, отбелязва пресслужбата. „Беше подчертано, че действията на украинската страна, включително решенията да не се допускат руски наблюдатели на изборите, както и отказа да се организират избирателни секции в Русия, противоречат на общоприетите демократични норми и принципи на ОССЕ“. \r\nАкцентирана беше готовността за по-нататъшна съвместна работа, включително в рамките на „нормандския формат“,  по уреждането на вътрешния украински конфликт, отбелязват от Кремъл. \r\n**  Хиляди албанци излязоха на улиците с искане на оставката на министър-председателят Еди Рама, съобщава  Anadolu Agency . \r\nДемонстрантите влязоха в сблъсък с полицията, докато се опитваха да нахлуят в офиса на премиера в столицата Тирана. Четирима протестиращи и двама полицаи са били ранени по време на сблъсъците, според албанското министерство на здравеопазването. \r\nОпозиционните партии, Демократическа партия на Албания и „Социалистическо движение за интеграция“, организират протеста. Те настояват за по-добри икономически условия. \r\nОпозиционните партии настояват също за оставката на Рама и формирането на ново правителство, което да организира предсрочни избори. \r\nВ социална медия, албанският президент Илир Мета призова за мирен протест. \r\n„Гражданите трябва да са свободни да протестират и да уважават институциите“, пише Мета. \r\nВ социалните медии, Рама пише: „Това не е Албания, те не са албанци“. \r\nРама спечели втори мандат като премиер на Албания през 2017 г. \r\n** Университетският професор Гордана Силяновска - Давкова ще бъде кандидат за президент на ВМРО-ДПМНЕ на предстоящите президентски избори, съобщава македонският  “Фокус“ . \r\nНикола Мичевски, делегат от конгреса в Струга, обяви, че тя е спечелила 408 гласа от 519 делегати, които са участвали в гласуването.", "date": "2019.02.17", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/17/2624414/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kapitan-andreevo.html", "text": "Интензивен е трафикът за леки автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика е към 6.00 часа. На всички останали контролно-пропускателни пунктове по границите с Румъния, Сърбия, Македония и Гърция трафикът е нормален.", "date": "2019.02.17", "title": "ГД „Гранична полиция“: Интензивен е трафикът за леки автомобили на изход на ГКПП „Капитан Андреево“"}
{"url": "http://www.focus-news.net/news/2019/02/17/2624411/sinhua-ministrite-na-vanshnite-raboti-na-balgariya-i-indiya-obsazhdat-ukrepvaneto-na-dvustrannite-vrazki.html", "text": "Българският външен министър Екатерина Захариева и нейния индийски колега Сушма Сварадж обсъдиха укрепването на двустранните връзки в области като търговията и туризма, съобщава агенция „Синхуа“.  \r\nТова беше много продуктивна, много успешна, много добра среща, каза Сварадж пред репортери след двустранните разговори. \r\n„Искаме да увеличим нашата търговия, която нараства всяка година, за миналата година с 22%, но тя все още не е нищо в сравнение с възможностите, които имаме“, каза българският външен министър. \r\nИмаше и 25% увеличение на туристическия поток от Индия, каза Захариева, която е и вицепремиер на България. \r\n„Обещах да подобря визовите ни услуги за индийските туристи и да бъдат отворени визови центрове в 15 индийски града“, каза Захариева. \r\nСофия беше първата спирка на Сварадж в четиридневното си посещение в България, Мароко и Испания.", "date": "2019.02.17", "title": "„Синхуа“: Министрите на външните работи на България и Индия обсъждат укрепването на двустранните връзки"}
{"url": "http://www.focus-news.net/news/2019/02/17/2624413/aktualna-patna-obstanovka.html", "text": "Информация за състоянието на републиканските пътища към 06.00 часа,  предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от – 7° до + 4°. Времето над страната е ясно. Слаб вятър духа в областите Разград, Смолян, Хасково, Шумен. \r\nПътните настилки са предимно сухи, по усойните и планински райони частично заледени, обработени и проходими при зимни условия. \r\nОграничена поради мъгла до 100 м е видимостта в района на Борован, Бяла Слатина и Криводол. \r\nІІ. Състояние на автомагистралата: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 18.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 11.02.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътната връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" в посока Перник се осъществява само в изпреварващата лента поради ремонтни дейности до 24.02.2019 г. Участъкът е сигнализиран с пътни знаци и скоростта на движение се ограничава до 50 км/ч. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът II-19: Движението по път II-19 Симитли – Банско от км 0+200 до км 0+220 се осъществява в една лента поради частични ремонтни дейности на асфалтовата настилка . Участъка е сигнализиран с пътни знаци . Водачите да се движат с повишено внимание и съобразена скорост в свободната лента , съобразно създадената организация  на движение . Срок до 18.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента в участъка поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 18.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.17", "title": "Актуална пътна обстановка"}
{"url": "http://www.focus-news.net/news/2019/02/17/2624416/predstoyashti-sabitiya-v-stranata-za-17-fevruari-agentsiya-fokus.html", "text": "*** \r\nОт 10.30 часа Националният военноисторически музей (НВИМ) ще отбележи годишнината от обесването на Левски с безплатна семейна образователна програма, посветена на делото на Апостола. \r\n*** \r\nОт 11.00 часа в централата на БСП на ул. \"Позитано\" №20 ще се проведе заседание на Националния съвет на партията. \r\n*** \r\nОт 12.00 часа ще се състои церемонията по награждаване на призьорите от националния автомобилен шампионат по драг за 2018 г. Те ще получат своите отличия в ресторант „Планет“ на бул. „България“ 1.  \r\n*** \r\nОт 14.00 часа в зала 11 на НДК („Люмиер-Лидл”) ще се проведе първият Евъргрийн фест София 2019. \r\n*** \r\nОг 12.00 часа пред барелефа на Апостола в манастира „Св. Петка Мулдавска“ ще се състои възпоменателна церемония, където  свещеници от асеновградската епархия ще отслужат панихида и ще се поднесат венци и цветя.  \r\n*** \r\nОт 9.00 часа ще се състои кукерски празник на кукерска група „Козият рог“ в ж.к „Меден рудник“.  \r\n*** \r\nОт 11.00 часа в Експоцентър „Флора“ солисти от Държавна опера – Бургас ще изнесат камерен концерт – матине. \r\n***  \r\nОт 12.00 часа групата „Доброволно чистене – Велико Търново“ организира почистване на църквата „Св. Св. Петър и Павел“.  \r\n*** \r\nОт 12.00 часа доброволци организират почистване на района около църквата „Св. Св. Петър и Павел“. Сборният пункт е крепостта „Царевец“. \r\n*** \r\nОт 14.00 часа в Спортна зала  „Никола Петров” ще се проведе среща по хандбал от „А” Регионална група за мъже  между отборите на ХК „Локомотив” гр. Горна Оряховица и ХК „Пирин” гр. Гоце Делчев. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в храм „Възнесение Господне“. \r\n*** \r\nВ 11.00 часа на централния площад в квартал „Генерал Николаево“ ще се състои награждаването на победителите в ежегодния конкурс „Винария“. Първенецът в категорията за червени вина ще получи голямата награда и титлата Цар на виното. \r\n*** \r\nОт 10.00 часа в читалище „Братство” ще се състои детски турнир по шахмат „За буквите”.  \r\n*** \r\nОт 09.00 часа Константийският епископ Яков ще оглави Архиерейска света Литургия в храм „Св. Атанасий“ в село Мало Конаре. \r\n*** \r\nОт 11.00 часа в в Книжарница с мисия „Надежда“ ще бъде представена първатa двуезична стихосбирка на младата поетеса Лилия Драганова - „Мост към корените“. \r\n*** \r\nОт 11.00 часа в Градския парк ще започне празникът „Пазим духа на виното“.", "date": "2019.02.17", "title": "Предстоящи събития в страната за 17 февруари (Агенция „Фокус“)"}
{"url": "http://www.focus-news.net/news/2019/02/17/2624402/ria-novosti-moskva-i-tokio-obsazhdat-poseshtenie-na-lavrov-v-yaponiya.html", "text": "Москва и Токио се споразумяха за предстоящо посещение на руския външен министър Сергей Лавров в Япония, заяви министърът на външните работи Таро Коно пред японски журналисти. \r\n„Потвърдихме, че следващата среща на външните министри на Русия и Япония ще се проведе в Япония. Беше постигнато споразумение за съгласуване на предстоящото посещение на г-н Лавров в Япония. Постигнато е споразумение за провеждане на тесни консултации между заместник-министрите на външните работи на Русия и Япония Игор Моргулов и Такео Мори“, цитира агенция „Киодо“ думите на японския външен министър. \r\nТаро Коно също подчерта, че проблемът за сключване на мирен договор „не може да бъде разрешен изведнъж“. Превод и редакция : Калоян Пенков", "date": "2019.02.17", "title": "РИА Новости: Москва и Токио обсъждат посещение на Лавров в Япония"}
{"url": "http://www.focus-news.net/news/2019/02/17/2624415/sky-news-tramp-velikobritaniya-tryabva-da-varne-boytsite-ot-islyamska-darzhava-i-da-gi-dade-na-sad.html", "text": "Доналд Тръмп призова Великобритания и други европейски съюзници да вземат обратно над 800 бойци то „Ислямска държава“, заловени в Сирия и да ги дадат на съд, съобщава  Sky News . \r\nАмериканският президент заяви, че халифатът на терористичната групировка в Ирак и Сирия е „готов да падне“ и „алтернативата не е добра, защото ще бъдем принудени да ги освободим“. \r\nТой написа: „САЩ не искат да гледат, докато тези бойци от „Ислямска държава“ проникват в Европа, където се очаква те да отидат. \r\n„Ние правим толкова много и харчим толкова много – време е другите да направят стъпка напред и да свършат работата, която са способни да правят“. \r\n„Ние се изтегляме след 100% победа над халифата!“ Превод и редакция : Калоян Пенков", "date": "2019.02.17", "title": "Sky News: Тръмп: Великобритания трябва да върне бойците от „Ислямска държава“ и да ги даде на съд"}
{"url": "http://www.focus-news.net/news/2019/02/17/2624417/predstoyashti-mezhdunarodni-sabitiya-za-17-fevruari-agentsiya-fokus.html", "text": "***  Трети ден на 55-тата международна конференция по сигурността \r\n***  Осем години от бунта срещу Муамар Кадафи \r\n***  Международна отбранителна конференция с изложение \r\n***  Посещение на престолонаследника на Саудитска Арабия в Пакистан, като част от азиатската му обиколка", "date": "2019.02.17", "title": "Предстоящи международни събития за 17 февруари (Агенция \"Фокус\")"}
{"url": "http://www.focus-news.net/news/2019/02/17/2624418/nimh-shte-e-predimno-slanchevo-s-maksimalni-temperaturi-mezhdu-10-i-15.html", "text": "Днес ще е предимно слънчево. Ще духа слаб до умерен вятър от запад-северозапад. Дневните температури ще се повишат още и максималните ще са между 10° и 15°, за София - около 12°. Това съобщи за  Агенция „Фокус“  дежурният синоптик в Националния институт по метеорология и хидрология (НИМХ) Боряна Маркова. Атмосферното налягане бавно ще се понижава и ще се остане по-високо от средното за месеца. \r\nНад Черноморието ще е предимно слънчево. Ще духа слаб до умерен вятър от запад-северозапад. Максимални температури между 10° и 13°. Температурата на морската вода е 6-7°. Вълнението на морето ще е 1-2 бала. \r\nНад планините ще е предимно слънчево. Вятърът ще утихва и след обяд ще е слаб до умерен от север-североизток. Максималната температура на височина 1200 метра ще е около 6°, на 2000 метра – около 0°.", "date": "2019.02.17", "title": "НИМХ: Ще е предимно слънчево с максимални температури между 10° и 15°"}
{"url": "http://www.focus-news.net/news/2019/02/17/2624422/kyustendil-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-vaznesenie-gospodne-v-dupnishkoto-selo-bistritsa.html", "text": "Белоградчишкият епископ Поликарп ще оглави Архиерейска света Литургия в храм „Възнесение Господне“ в дупнишкото село Бистрица, предаде репортер на  Агенция „Фокус“ . Литургията ще започне в 9.30 часа.  \r\nНикола ПЕТКОВ", "date": "2019.02.17", "title": "Кюстендил: Белоградчишкият епископ Поликарп ще оглави Архиерейска света Литургия в храм „Възнесение Господне“ в дупнишкото село Бистрица"}
{"url": "http://www.focus-news.net/news/2019/02/17/2624421/nvim-shte-otbelezhi-godishninata-ot-obesvaneto-na-levski-s-bezplatna-semeyna-obrazovatelna-programa-posvetena-na-deloto-na-apostola.html", "text": "Националният военноисторически музей (НВИМ) ще отбележи годишнината от обесването на Левски с безплатна семейна образователна програма, посветена на делото на Апостола. Тя ще може да бъде посетена от 10.30 и 14.00 часа в киносалона на музея. Това съобщиха от  НВИМ. \r\nПрограмата „Васил Левски – вчера и днес“ ще представи не само идеите на Дякона като нов етап в националноосвободителното движение, но и ще покаже как той присъства в спомените на съвременниците си. Малките гости на Музея заедно със своите родители ще могат да разсъждават върху това, какво е наследството, което ни е завещал Левски, пренесли ли сме завета му във времето и какво е нашето разбиране за Апостола на свободата днес. \r\nПосетителите ще могат се докоснат и до малкото запазени вещи на една от най-ярките личности в нашата история, които НВИМ има честта да съхранява за поколенията – косите на Левски, запазени от майка му, кръстчето, което е носил постоянно, тасчето за вода и личния му револвер, система „Гасер“, М 1870, заплащайки входна такса според утвърдения ценоразпис на Музея. \r\nПо повод годишнината постоянната хронологична и външна експозиция на НВИМ ще работи извънредно на 18 и 19 февруари (понеделник и вторник) от 10.00 до 18.00 ч.", "date": "2019.02.17", "title": "НВИМ ще отбележи годишнината от обесването на Левски с безплатна семейна образователна програма, посветена на делото на Апостола"}
{"url": "http://www.focus-news.net/news/2019/02/17/2624420/natsionalniyat-savet-na-bsp-shte-provede-redovno-zasedanie.html", "text": "Националният съвет на БСП ще проведе редовно заседание. То ще започне в 11.00 ч. в зала „Александър Лилов“ в централата на партията. По първа точка лидерът на БСП Корнелия Нинова ще представи своя доклад за актуалната политическа обстановка и задачите пред партията. Дневният ред на Пленума включва още коалиционната формула за участие на БСП в евроизборите, актуализиране на Правилника за регистрация и осъществяване дейността на идейно-политическите и професионално-творческите партийни структури и приемане на Правилник за електронното участие в дейността на партията, както и План за работата на Националния съвет за първото полугодие на 2019 г. На вниманието на членовете на Националния съвет на БСП се поставя и избора на нов главен редактор на вестник „Дума“. Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността са двама: Ивелин Николов и Таня Джаджева.  \r\nДеница КИТАНОВА", "date": "2019.02.17", "title": "Националният съвет на БСП ще проведе редовно заседание"}
{"url": "http://www.focus-news.net/news/2019/02/17/2624423/plovdiv-obshtina-asenovgrad-organizira-pohod-poklonenie-do-manastira-sv-petka-muldavska-po-sluchay-146-godini-ot-gibelta-na-vasil-levski.html", "text": "Община Асеновград организира поход-поклонение до манастира „Св. Петка Мулдавска” по случай 146 години от гибелта на Васил Левски. Това съобщиха за  Радио „Фокус“ – Пловдив  от Община Асеновград. Всяка година пред барелефа на Апостола в манастира се събират стотици родолюбиви българи, идващи да почетат делото на Левски и да запалят свещ в църквата към манастира. От 12.00 часа ще се състои възпоменателна церемония пред паметната плоча на Дякона, където свещеници от асеновградската епархия ще отслужат панихида и ще се поднесат венци и цветя. \r\nТрадиционният поход-поклонение се организира от Община Асеновград, съвместно с Архиерейско наместничество – Асеновград и Военно формирование 24490. \r\nТони МИХАЙЛОВ", "date": "2019.02.17", "title": "Пловдив: Община Асеновград организира поход-поклонение до манастира „Св. Петка Мулдавска” по случай 146 години от гибелта на Васил Левски"}
{"url": "http://www.focus-news.net/news/2019/02/17/2624424/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-atanasiy-v-selo-malo-konare.html", "text": "Константийският епископ Яков ще оглави Архиерейска света Литургия в храм „Св. Атанасий“ в село Мало Конаре, предаде репортер на  Агенция „Фокус“ . С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия. Началото е в 9.00 часа.  \r\nНикола ПЕТКОВ", "date": "2019.02.17", "title": "Пазарджик: Константийският епископ Яков ще оглави Архиерейска света Литургия в храм „Св. Атанасий“ в село Мало Конаре"}
{"url": "http://www.focus-news.net/news/2019/02/17/2624428/veliko-tarnovo-dobrovoltsi-organizirat-pochistvane-na-rayona-okolo-tsarkvata-sv-sv-petar-i-pavel.html", "text": "Доброволци организират почистване на района около църквата „Св. Св. Петър и Павел“ във Велико Търново. Това съобщиха за  Радио „Фокус“ – Велико Търново  от групата „Доброволно чистене – Велико Търново“. Инициативата ще се проведе от 12.00 часа. Сборният пункт е крепостта „Царевец“. „Харесва ли ви да живеете в кочина? Убедени сме, че не. Тогава хайде да се обединим и почистим още едно знаково място за нашия град. В сърцето на туристическия център на града, където паркират  всички стотици автобуси с гости, които се влюбват в нашия град, първото нещо, което виждат е едно микро-макро бунище“, посочват организаторите. Почистването  ще бъде съпроводено от хора и веселие. Очаква се в инициативата да се включат над 70-80 човека. Организаторите приканват, който има възможност да дари работни ръкавици и дебели чували. „Фокус“ припомня, че  това е поредната инициатива на групата „Доброволно чистене – Велико Търново“. На 18 януари доброволците почистиха района на 1 и 2 Блок на студентските общежития на Великотърновския университет „Св. Св. Кирил и Методий“, откъдето събраха над 45 чувала с отпадъци. Община Велико Търново организира извозването на боклука. От организацията приканват, който има възможност да помогне и за закупуването на пейки  и на луковици или семена за цветя, с които да се облагороди двора на МОБАЛ „Д-р Стефан Черкезов“. \r\nНадежда КРЪСТЕВА", "date": "2019.02.17", "title": "Велико Търново: Доброволци организират почистване на района около църквата „Св. Св. Петър и Павел“"}
{"url": "http://www.focus-news.net/news/2019/02/17/2624427/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски” в София. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 08.00 до 17.00 часа при сектор „Г” на  Националния стадион „Васил Левски”;  \r\n- От 10.00 до 17.00 часа на моста пред Национален стадион „Васил Левски”.  \r\nОт 14.00 часа до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.02.17", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/02/17/2624431/kardzhali-zaledeni-sa-patnite-nastilki-na-teritoriyata-na-oblastta.html", "text": "Заледени са пътните настилки на територията на област Кърджали. Това съобщиха за  Радио „Фокус“  от Областно пътно управление-Кърджали. Навсякъде е ясно, без мъгли, слани има по трасетата в района на Жълт камък, Паничково, Мост, Даладжа, Кирково-Момчилград, Чал. Навсякъде пътищата са обработени и проходими. Температурите са между -4 и +1 \r\nДарина ДЕЕНИЧИНА", "date": "2019.02.17", "title": "Кърджали: Заледени са пътните настилки на територията на областта"}
{"url": "http://www.focus-news.net/news/2019/02/17/2624429/denyat-17-fevruari-v-svetovnata-istoriya.html", "text": "На 17 февруари 1933 година в САЩ излиза първият брой на “Newsweek” - седмично политическо и социално-икономическо списание. “Newsweek” се издава в Ню Йорк, като се разпространява по целия свят. Това е второто по големина седмично списание в САЩ. Княз Фердинанд I сключва втори брак с принцеса Елеонора Ройс-Кьостриц 17 февруари 1908 г. в замъка Остерщайн край Гера, Германия. Елеонора (Ройс-Кьостриц) е втората съпруга на княз (цар) Фердинанд I (1907–1917 г.). На 17 февруари са родени: Джон Стайнбек – американски писател; Ото Щерн (Stern) - германски физик. На тази дата умират: Ернст Юнгер (Junger) - германски писател и философ, представител на “философията на живота”; Телониъс Мънк - американски джаз-музикант (пианист). През 2008 г. Косово обявява независимост от Сърбия. \r\n2018 г.  \r\nЧленовете на Партията за независимост на Обединеното кралство (UKIP) гласуват за премахването на Хенри Болтън като лидер на фона на противоречията около личния му живот и лидерството. Джерард Батън става временен лидер. \r\n2017 г. \r\nМарк Зукерберг публикува нова мисия за своя уебсайт Facebook, включително разработването на изкуствен интелект, за да идентифицира потенциалните трагични събития като самоубийства преди да настъпят. \r\n2017 г. \r\nИспански съд оправдава принцеса Кристина за данъчни измами, но осъжда съпруга й на шест години затвор. \r\nВъпреки че е оправдана по всички обвинения, принцесата трябва да плати глоба от 265 хил. евро. Дългият процес за корупция и финансови измами, започнал през януари 2016 г., беше проведен в Палма де Майорка. Испанската принцеса Кристина е най-малката дъщеря на бившия крал Хуан Карлос и сестра на испанския крал Фелипе VI. Кристина е оправдана във връзка с бизнес афери на нейния съпруг Урдангарин, който е осъден за финансови злоупотреби. През 2013 г. имоти, принадлежащи на нейния съпруг, са отнети, след като Урдангарин, херцог на Палма де Майорка, злоупотребява с милиони евро от публичен фонд. \r\n2017 г. \r\nУчени обявяват откриването на нов континент. Континентът е наречен Зеландия. Зеландия се намира в южната част на Тихия океан. По-голямата част от континента, около 93%, се намира под водите на Тихия океан. \r\n2016 г. \r\nУнгарският премиер Виктор Орбан се среща с руския президент Владимир Путин в Москва. Орбан използва срещата, да призове отношенията между Русия с ЕС \" да се върнат към нормалното. \r\n2015 г.  \r\nУкраинският град Дебалцево преминава в ръцете на проруските опълченци. \r\n2014 г.  \r\nОлимпиадата в Сочи добавя 0,3% към БВП на Русия. \r\n2013 г.  \r\nВ Република Кипър се провеждат президентски избори. \r\n2013 г.  \r\nРафаел Кореа е преизбран за президент на Еквадор. \r\n2012 г. \r\nИкономическата общност на западноафриканските държави избира за свой председател президента на Кот д'Ивоар Аласан Уатара. \r\n2012 г. \r\nОбщото събрание на ООН с мнозинство прима резолюция за Сирия, осъждаща насилието на властите върху опозицията, подкрепяйки призива на Лигата на арабските държави за оставка на Башар ал-Асад. \r\n2012 г. \r\nПрезидентът на Германия Кристиан Вулф подава оставка поради факта, че германската прокуратура е поискала снемането на имунитета му за съдебно преследване. Вулф губи подкрепата на собствената си партия ХДС заради опита да окаже натиск върху пресата. \r\n2011 г. \r\nДо този дата холерата в Хаити взима 4550 жертви. Броят на заразените от средата на октомври 2010 г. достига 231 000 души. Болестта е разпространена в цялата страна. \r\n2008 г.  \r\nКосово обявява независимост от Сърбия. \r\n2002 г. \r\nЛибийският съд препраща в друга инстанция делото срещу шестимата български медици, след като отхвърля най-тежките обвинения за заговор срещу сигурността на Либия и за предумишлено заразяване на деца с вируса на СПИН. На 9 февруари 1999 г. в Бенгази са арестувани двадесет и трима наши сънародници. По-късно седемнадесет от тях са освободени. Останалите шестима българи - медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова и д-р Здравко Георгиев са обвинени в умишлено заразяване със СПИН на триста деветдесет и три либийски деца в детската болница в Бенгази и в заговор срещу Великата социалистическа народна либийска арабска Джамахирия. \r\n1993 г. \r\nЯпонецът Кеничи Хоре извършва най-дългото в света плаване с водно колело от Хавайските острови до Япония – 7500 км. \r\n1989 г. \r\nЛидерът на групата “Whitesnake” Дейвид Ковърдейл сключва брак с американската актриса Тони Китаен, с която се запознава в края на 1987 г. при заснемането на клипа към песента “Is This Love”. \r\n1989 г. \r\nВ Белград се състои най-дългата партия по шахмат в света. Н. Николич и Г. Арсович правят общо 269 хода. \r\n1979 г. \r\nКитайски войски нахлуват във Виетнам след седмици на обтегнати отношения и усилена подготовка за военни действия край китайско-виетнамската граница. Нападението е предшествано от разговори между двете страни по повод незаконната окупация на зле дефинираната граница. Нахлулите китайските войски наброяват триста хиляди души и триста самолета, докато сто хиляди виетнамски войници са в Камбоджа, а други двадесет и пет хиляди в Лаос. Китайските власти твърдят, че Виетнамски военни подразделения са извършили над 700 въоръжени нахлувания в Граничния район на китайска територия и са убили над триста китайски войници и цивилни лица през последните шест месеца. Китайската информационна агенция “Ксинхуа” разпространява следния текст: “Ние не желаем нито сантиметър Виетнамска територия. Всичко което искаме е мирна и стабилна граница.” Конфликтът е свързан и с Виетнамското въоръжено нахлуване в Камбоджа. Преди това китайският премиер открито е заплашил Виетнам с “наказание” за нападението над Камбоджа и подкопаването устоите на режима на Пол Пот. \r\n1972 г. \r\nИталианският оперен певец Лучано Павароти изпълнява една от най-трудните тенорови партии на сцената на \"Метрополитън Опера\", Ню Йорк, в постановката на операта \"Дъщерята на полка\" (\"La Fille du Regiment\"). С това си печели огромна популярност. Лучано Павароти дебютира като певец в детски хор, с който печели международна награда. През 1961 г. вече е солист. Има успешни изяви заедно с Хосе Карерас и Пласидо Доминго (\"Тримата тенори\"), както и с много поп и рокмузиканти, с които записва албуми и изнася редица концерти. Той е един от най-успелите оперни певци, тенори. Дискографията му включва: \"Pavarotti in Concert [live]\" (1990 г.), \"Rare Verdi Arias/Pavarotti Premieres Rare…\" (1990 г.), \"In Concert [live]\" (1992 г.), \"Rigoletto\" (1992 г.), \"Verdi & Others\" (1992 г.), \"Pavarotti & Friends\" (1993 г.), \"Fortunate Pilgrim\" (1994 г.), \"Christmas Favorites from the World’s Tenors\" (1995 г.), \"Together for the Children of Bosnia\" (1996 г.), \"For War Child\" (1996 г.), \"Highlights: La Traviata & Rigoletto\" (1997 г.), \"Pavarotti Magic: An Exclusive Recital\" (1997 г.), \"The Voice\" (1997 г.), \"In His Glory\" (1997 г.), \"O Holy Night\" (1997 г.), \"Christmas with Pavarotti\" (1997 г.), \"World’s Favorite Arias\" (1997 г.), \"Notte D’Amore\" (1998 г.), \"Pavarotti Magic\", Vol. 2 (1998 г.), \"For the Children of Liberia\" (1998 г.), \"The Recital\" (1999 г.), \"Pavarotti & Friends: For Guatemala & Kosovo\" (1999 г.), \"Chrsitmas With Luciano Pavarotti\" (1999 г.), \"Christmas With Luciano Pavarotti & Jose Carreras\" (1999 г.), \"Romantic Arias\" (2000 г.), \"Pavarotti & Friends for Cambodia & Tibet [live]\" (2000 г.). \r\n1944 г. \r\nВ хода на Втората световна война при опит да се изплъзнат от съветско обкръжение при Корсун, германските войски попадат в капан и биват напълно унищожени. Загиват 30 хиляди германци. \r\n1941 г. \r\nВ Анкара се подписва българо-турска декларация за ненападение и дружба. \r\n1933 г. \r\nВ САЩ излиза първият брой на “Newsweek” - седмично политическо и социално-икономическо списание. “Newsweek” се издава в Ню Йорк, като се разпространява по целия свят. Това е второто по големина седмично списание в САЩ. Първоначалнто му име е “News-Week” и е основано от Томас Мартин. Първото издание включва на първата си страница седем фотография. През 1937 г. президент и главен редактор на списанието става Малкълм Мур, който променя името на списанието на “Newsweek”. През 1961 г. списанието е продадено на Уошингтън Поуст. “Newsweek” се смята за най-либералното от трите главни седмични списания. \r\n1908 г. \r\nКняз Фердинанд I сключва втори брак с принцеса Елеонора Ройс-Кьостриц в замъка Остерщайн край Гера, Германия. Елеонора (Ройс-Кьостриц) е втората съпруга на княз (цар) Фердинанд I (1907–1917 г.). Родена е през 1860 г. Проявява интерес към санитарното дело в България. Основава Детски морски санаториум край Варна (за лечение от костна туберкулоза). След въвличането на България в Първата световна война (1914-1918 г.) открива и курсове за милосърдни сестри. Умира през 1917 г. \r\n1905 г. \r\nЗапочва Мукденското сражение. Това е най-голямата битка по време на руско-японската война. Руско-японската война (1904-1905 г.) е война между Русия и Япония за политическо господство в Далечния изток. Започва на 9 февруари 1904 г., когато японски миноносци без обявяване на война внезапно нападат рус. ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Благодарение на енергичните действия на рус. адмирал Макаров, който от (08.03.) 1904 поема командването на Порт Артур, се запазва боеспособността на рус. флот и той започва да се готви за активни действия. След гибелта на адмирал Макаров на (13.04.) флотът преминава към пасивна отбрана. Действията на яп. войски по суша започват с бързо, енергично и стремително настъпление. Командващият рус. войски ген. Куропаткин не успява да организира контранастъпление навреме. Рус. армия е победена в Мукденското сражение, при което загубва 89 000 д. (29 000 пленници); яп. загуби са ок. 72 000. В Русия се сформира Втора тихоокеанска ескадра под командването на вицеадмирал З. П. Рожественски, която тръгва от Балтийско и Черно море към Владивосток. След 7-мес. поход, през май 1905 рус. флот стига до Кор. пролив. На 27 и 28 май става гл. сражение между двата флот. Рус. флот е разбит и изходът на войната по същество е решен. На 5 септ. 1905 чрез посредничеството на амер. президент Т. Рузвелт в амер. град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва £ юж. част на о-в Сахалин и се отказва от правото на ползване на Квантунския п-в с базата Порт Артур. Отстъпва на Япония и Южноманджурската жп линия. \r\n1904 г. \r\nВ Милано се състои премиерата на операта на Джакомо Пучини “Мадам Бътерфлай”, като завършва с пълен провал. Джакомо Пучини е роден на 22 декември 1858 г. в Лука. Той е италиански оперен композитор. Произхожда от стар музикален род. Още като дете става органист в местната църква, после учи в музикалния лицей в Лука. През 1880 г. постъпва в Миланската консерватория, учи при известния композитор Понкиели (1834-1886 г.), сближава се с Пиетро Маскани. През 1883 г. завършва първата си опера - \"Вилиси\", представена с успех в Милано. Втората му опера - \"Едгар\" (1888 г.), претърпява провал. С \"Манон Леско\" (1893 г.) Пучини печели световна слава на оперен композитор. Следващите му произведения са истински шедьоври: \"Бохеми\" (1896 г.); \"Тоска\" (1900 г.); \"Мадам Бътерфлай\" (1904 г.). След едно посещение в Америка Пучини получава поръчка от \"Метрополитен опера\" за произведение върху американски сюжет и създава операта \"Момичето от Златния запад\" (1910 г.), която се изпълнява в Ню Йорк със сензационен успех. През 1917 г. създава прочутия \"Триптих\", състоящ се от едноактните опери \"Мантията\", \"Сестра Анджелика\" и \"Джани Скики\". Последната му творба е операта \"Турандот\", която не успява да завърши. Умира на 29 ноември 1924 г. в Брюксел. \r\n1879 г. \r\nВ Уганда пристигат първите християнски мисионери. Република Уганда e държава в Изтoчна Африка. Площ 236 040 кв. км. Население - 21 300 000 ж. (1996 г.). Около 70% от народите банту (ганда, сога, нянколе и др.); туркана, ланго, ачоли и др. 47% католици, 30% протестанти. Официален език - английски. Столица - Кампала. Парична единица - угандийски шилинг. Административно деление - 39 района. Глава на държавата и правителството - президент. Законодателен орган - еднокамарна Национална асамблея. През XVI в. на територията на Уганда са оформени малки държавици: Буньоро, Торо и др. На 9 октомври 1962 г. Уганда става независима държава; обявена за република на 8 ноември. 1967 г. Приета е нова конституция; до 1971 г. президент и мин.-председател е М. Оботе. Сменен от И. А. Дада след военен преврат. През 1980 г. са проведени общи избори, спечелени от партията на Народния конгрес; нейният лидер - М. Оботе отново е избран за президент. През 1985 г. е отстранен от власт от Военния съвет начело с ген. Т. Окело. На 26 януари 1986 г. властта в Уганда минава в ръцете на Националното съпротивително движение; неговият председател Й. Мусевени е провъзгласен (29 януари 1986 г.) за президент на страната. През октомври 1995 г. в Уганда влиза в сила нова конституция, която я провъзгласява за унитарна република с президентска форма на управление. На 11 май 1996 г. за президент на Уганда е преизбран Й. Мусевени. До провеждането на следващите президентски избори (1998 г.) е забранена дейността на политическите партии. Уганда е член на Организацията за африканско единство (1963 г.), член на Общността и член на ООН (1962 г.). \r\n1878 г. \r\nСвиканото от главнокомандващия руската армия съвещание приема предложението на ген. Николай Павлович Игнатиев руските войски да завземат Сан Стефано, но да не влизат в Цариград. Граф Николай Павлович Игнатиев - руски генерал и дипломат. Роден е през 1832 г. в Санкт Петербург. Участва в Кримската война (1855-1856 г.), ген.-майор (1858 г.), Военен аташе в Лондон и Париж. През 1863 г. е назначен за директор на азиатския департамент в Министерството на външните работи, а през 1864 г. е изпратен като посланик в Цариград, където представлява Русия дълги години. Подпомага борбата на българите за учредяването на Екзархията. Настоява на състоялата се в края на 1876 г. в Цариград посланическа конференция за реформи в Османската империя. Посещава Берлин, Виена, Лондон и Париж, където настоява за даване права на българите и издейства подписването на Лондонския протокол от 9 март 1877 г. Турция отказва да приеме този протокол и Русия й обявява война за освобождението на България. След войната взема участие в преговорите за мир и подписва Санстефанския договор. Поради несъгласие с княз Горчаков, не взема участие в Берлинския конгрес. Умира през 1908 г. в Санкт Петербург. \r\n1876 г. \r\nДжулиус Волф от Ийстпорт (щат Мейн, САЩ) произвежда първите консерви със сардини. \r\n1869 г. \r\nСъздадено е Канадско общество срещу прилагането на жестокости спрямо животни. \r\n1843 г. \r\nВ битката при Миани 3-хилядна английска войска разбива 30-хилядна армия от индийски мюсюлмани. Миани е селце в Синдх, днешен Пакистан. Битката при Миани се води между британски сили под ръководството на сър Чарлз Напир и емира на Синдх, днешен Пакистански регион. Британците се противопоставят на позицията на емира по време на Първата Англо-Афганска война (1839-1842 г.). Сражението води до решителна британска победа, като по този начин се Синдх се анексира като английско владение в Британска Индия. \r\n1722 г. \r\nПетър І издава указ за престолонаследието, даващ право на руския цар да избира своя наследник. \r\n1598 г. \r\nНа Земския събор Борис Годунов е провъзгласен за цар на Русия. Той е син на болярина Фьодор Годунов. Издига се по време на Опричнината. Фактически управлява от 1584 г. Около 1574 г. сестрата му Ирина се омъжва за царския син Фьодор. С възцаряването на Фьодор Борис Годунов става член на правителството. През 1587 г., след ожесточени дворцови борби, се превръща в едноличен владетел на държавата. Вътрешната му политика през 80 – 90-те години е насочена към консолидация на аристокрацията и преодоляване на стопанската разруха чрез засилване на крепостното право. Осъществява активна правителствена колонизация на Сибир с южните райони на страната. Същевременно укрепва руските позиции в Кавказ. По времето на Борис Годунов нараства търговията през Архангелск и по река Волга. Масовият глад през 1601-1603 г. изостря противоречията в обществото, които довеждат до селска война. В разгара на борбата си с Лъже-Дмитрий I Борис Годунов умира на 13 април 1605 г. За цар е провъзгласен малолетният му син Фьодор. \r\n1568 г. \r\nИмператорът на Свещената Римска империя се съгласява да плаща ежегоден данък на турския султан. Максимилиан II Австрийскии е император на Свещената Римска империя в периода 1564-1576 г. Роден е на 31 юли 1527 г. във Виена. Син е на Фердинанд I и на Анна Бохемска. Той е от династията на Хабсбургите, като от 1563 г. е крал на Бохемия, а от 1563 г. – на Унгария. Умира на 12 октомври 1576 г. \r\n1447 г. \r\nРуският княз Василий II, година след ослепяването си, си възвръща властта в Москва. \r\nВасилий II Василиевич Тъмни е велик княз на Московското княжество от 1425 до 1462 г. Управлението му е съпътствано от една от най-тежките граждански войни в руската история и той на два пъти е отстраняван от трона. Син е на Василий I Дмитриевич и София, дъщеря на литовския велик княз Витаутас. Негов син и наследник е Иван III Велики. След като укрепва властта си в Москва, Василий II ликвидирва малките полунезависими княжества във владенията си. Предприема военни походи през 1441—1460 г. и принуждава Новгород Велики, Псков и Вятка да признаят върховенството му. \r\n1411 г. \r\nМуса Челеби пленява и убива брат си Сюлейман и се обявява за едноличен владетел на Румелия. След победата той рязко сменя политиката си към балканските си съюзници. Напада земите на сръбския крал Стефан Лазаревич и пуска тюркменските акънджии да грабят българските земи като вражеска земя. Една неясна приписка, която съобщава, че “Муса победи българите и ги изсели на 23 април”, намеква за български опит за организирано противодействие срещу разорителните разбойнически действия, който вероятно е жестоко потушен. Мехмед І Челеби, третият син на Баязид І пристига на Балканите с многобройна армия предимно от войници от османската спахийска войска, за да търси правата си над бащиния трон. Разбойническите действия на Муса Челеби предизвикват опозицията както на османските бейове, така и на всички балкански владетели. Поради това новият претендент получава тяхната пълна подкрепа. В армията на Мехмед наред със сърби и власи се включват и български военни отряди. \r\n364 г. \r\nОт престола е свален Йовиан (331-364 г.) – източноримски (византийски) император, родом от Сингидунум (днешен Белград). Йовиан произлиза от военните среди. Бидейки християнин, при царуването на Юлиан Апостат (361-363 г.) е свален от военното командване. Избран е за император от войската след неочакваната смърт на Юлиан. Управлява по-малко от година. Йовиан отменя антихристиянските наредби, толерира църквата и ограничава силно езическите култове в империята. \r\nНа тази дата са родени: \r\n1902 г. \r\nРоден е Джон Стайнбек (Steinbeck) – американски писател. Роден е в семейство на земеделец от немски произход и учителка с ирландско потекло. През 1919 г. постъпва в Станфордския университет. Известно време служи като моряк на кораб. Първата му книга е “Златната чаша”, която излиза през 1929 г. Романи: “Небесните пасбища” (1932 г.), “Към един незнаен бог” (1933 г.), “Тортила Флет” (1935 г.), “В неравна борба” (1936 г.), “За мишките и хората” (1937 г.); “Гроздовете на гнева” (1939 г., н. “Пулицър” за 1940) г.; сборник с разкази “В черната долина” (1938 г.); повестта “Луната залезе” (1942 г.), “Пуснете бомбите” (1942 г., тази “молба” на Рузвелт в същото време отхвърлят Фокнър и Хемингуей). През 1943 г. заминава като военен кореспондент на вестник “Ню Йорк Хералд Трибюн” за Европа (и в дописките си до този вестник, и в последните си писма за “Нюздей” от 1966 г. за Виетнам той остава в по-голяма степен писател, отколкото журналист). През 1944 г. излиза големият му роман “Улица “Консервна”. В следващите години публикува повестта “Бисерът” (1945 г.), романите “Безпътният автобус” (1947 г.), “На изток от Рая” (1952 г.), “Благодатният четвъртък” (1954 г.), “Краткото царуване на Пипин IV” (1957 г.), сборник с репортажи от II световна война “Имало едно време една война” (1958 г.), романа “Зимата на нашето недоволство” (1961 г.), пътеписа “Пътешествия с Чарли” (1962 г.). Същата година (1962 г.) получава Нобелова награда за литература. През 1969 г. излиза посмъртното издание на “Дневник на един роман”. Умира на 20 февруари 1968 г. \r\n1888 г. \r\nРоден е Ото Щерн (Stern) - германски физик. Завършва университета в Бреслау (Вроцлав) през 1912 г. От 1920 г. е доцент, после професор в университета във Франкфурт на Майн, а от 1922 г. е професор в университета в Рощок. От 1923 до 1933 г. е професор и директор на физико-химичната лаборатория към Хамбургския университет. Емигрира в САЩ през 1933 г., където е професор в Технологичния институт Карнеги в Питсбърг (1933-1945 г.). Основните му трудове са върху ядрената и квантовата физика и термодинамиката. Пръв измерва скоростта на молекулите (1920 г.), представя възможността за експериментална проверка на пространственото квантоване на магнитния момент на атома (1921 г.), като доказва тази възможност заедно с немски физик В. Герлах. Заедно с Р. Фриш измерва магнитния момент на протона в молекула Н2 (1933 г.). Лауреат на Нобелова награда по физика (1943 г.). Умира на 17 август 1969 г. в Бъркли, Калифорния, САЩ. \r\n1885 г. \r\nРоден е Романо Гуардини (Guardini) - германски писател, католически философ и теолог, един от последните универсални мислители на нашето време. Свещеник (1910 г.); частен доцент в Бон (от 1921 г.); професор по философия на религията и католическия светоглед в Берлин (от 1923 г.). През 1939 г. фашистите му забраняват да преподава. Преподавател в Тюбинген (1946 г.) и в Мюнхен (1949 г.). Лидер на движението на католическата младеж. Принципите на християнската антропология Гуардини представя в книгите си \"Свят и личност\" и \"Екзистенцът на християнина\", в които се открива влиянието на т. народен диалогичен персонализъм. Умира на 1 октомври 1968 г. в Мюнхен. \r\n1803 г. \r\nРоден Едгар Кине (Quinet) - френски политик, историк. От 1841 г. професор в “Колеж дьо Франс”. Уволнен през 1846 г. заради борбата си против реакционното католическо духовенство и йезуитите, която повежда заедно с Ж. Мишле. Взема активно участие във Февруарската революция (1848 г.), член на Учредителното и Законодателното събрание. След контрареволюционния държавна преврат на 2 декември 1851 г. е принуден да емигрира (завръща се във Франция през 1870 г.). От многобройните му трудове най-известно е съчинението му за Великата френската революция (т. 1-2, 1865 г.). Своите възгледи за историята на религиите и философията на историята излага в “Новият дух” (1874). Умира на 27 март 1875 г. в Париж. \r\n1766 г. \r\nРоден е Томас Робърт Малтус (Malthus) - английски икономист и социолог, свещеник. Завършва Джезус Колидж на Кембриджкия университет (1788 г.). Защитава докторска дисертация по богословие (1793 г.). Енорийски свещеник (1797-1803 г.) в графство Съри. Професор в Катедрата по съвременна история и политическа икономия в колежа на Ост-Индийската компания (1805-1834 г.). Малтус е един от основоположниците на т. нар. вулгарна политическа икономия във Великобритания. В своето “Изследване върху принципа за населението” (1798 г.) публикува резултатите от изменението на населението в Англия, Франция и Германия. В неговата социологическа доктрина, наречена малтусианство, е формулиран един надисторически закон за населението, според който населението нараства в геометрична прогресия, а средствата за производство - в аритметична. Противоречията на общественото развитие, които Малтус извежда, според него могат да бъдат преодолени с предотвратяване на икономически неосигурения растеж на населението (чрез регламентиране на браковете, регулиране на раждаемостта и т. н.), както и с “естествено” регулиране на количествения състав на населението посредством глад, войни, епидемии и други подобни. Отхвърля трудовата теория на стойността, създадена от Дейвид Рикардо и смята, че стойността на стоката се определя само от производствените разходи и печалбата като номинално увеличаване на цената. Много от положенията в доктрината на Малтус намират разпространение и днес (напр. теорията за “оптимума на населението” на Х. Браун, Дж. Бонер и др.), тъй като са свързани с активното нарастване на народонаселението на Земята и изострянето на противоречията в съвременното общество. Малтус умира на 23 декември 1834 г. \r\n1653 г. \r\nРоден е Арканджело Корели (Corelli) - италиански. цигулар, композитор, диригент и музикален педагог. Един от основоположниците на италианската цигулкова школа. Автор е на ансамблови и солови произведения за цигулка; триосоната (4 сборника, изд. 1681-1694 г.), соната за цигулка и бас (изд. 1700 г.), оркестрови кончерто гроси (изд. 1714 г.). Сонатите му са образци на концертния цигулков стил, а неговите кончерто гроси изиграват голяма роля във формирането на класическата оркестрова музика. Негови ученици са италиански цигулари П. Лакатели, Дж. Сомис и др. Умира на 8 януари 1713 г. в Рим. \r\nНа тази дата умират: \r\n1998 г. \r\nУмира Ернст Юнгер (Junger) - германски писател и философ, представител на “философията на живота”. Роден е на 29 март 1895 г. в Хайделберг. Германия. Изучава философия и природни науки в Лайпциг и Неапол, участва в двете световни войни. От 1959 до 1971 г. заедно с М. Елиаде издава сп. “Antaios”. Филоските му възгледи се формират под влиянието на Ницше и Шпенглер. Според Юнгер човекът е съвкупност от първични жизнени сили, които въплътяват връзката на индивида с рода в одушевената телесност на всеки отделен организъм; той е преди всичко част от природата, която се характеризира с единство на органичното и неорганичното. Според Юнгер съвременната епоха, с характерното господство на техниката и тоталитарните режими, поражда новите образи на “работника” и “войника”. Проблемът за преодоляването на нихилизма става предмет на философски дискусии между него и Хайдегер, в хода на които Юнгер защитава оптимистичен подход за неговото решение. \r\n1982 г. \r\nУмира Телониъс Мънк - американски джаз-музикант (пианист). Роден е през 1917 г. в Роки Маунт, Северна Каролина, САЩ. Свири от 6-годишна възраст, през 30-те години работи по заведения. Първите му авторски плочи излизат през 1947 г. Музиката му е школа за бъдещите изпълнители на джаз през 60-те и 70-те години. След 1957 г. записва дългосвирещите плочи “Светли ъгли”, “Телониъс такъв, какъвто е”, “Мини мюзик”, работи в популярен сектет (Мънк, Колтрейн, Арт Блейки, Р. Коутланд, Дж. Грайс, К. Хоукинс). През 1970-1971 г. участва в световното турне “Гиганти на джаза” заедно с Гилеспи, Арт Блейки и Сони Стит, а в последното десетилетие на живота си концертира в Нюпорт, Карнеги хол и др. Албуми: “Monk’s Blues” (1968 г.), “The Composer” (1962-1968 г.), “The London Collection: Vols.1,2&3” (1971 г.), “The Thelonious Monk Memorial Album”, “Thelonious Monk and the Jazz Giants”, “The Complete Riverside Recordings”. \r\n1934 г. \r\nУмира Алберт I – белгийски крал. Роден е на 8 април 1875 в Брюксел. Той е от Сакскобургготската династия. Син е на граф Филип Фландрийски и принцесата Мария Хоенцолерн-Зигмаринген. Загива по време на изкачване на връх Монблан. \r\n1925 г. \r\nУмира Никодим Павлович Кондаков - руски художествен историк и византолог. Роден е през 1844 г. в с. Холан, Новоосколски уезд, Курска губерния. Следва в Московския университет (1861-1865 г.). Директор на Петербургския музей “Ермитаж” и член на Руската АН. След избухването на революцията в Русия (1917 г.) напуска родината си и заема професорска катедра отнач. в София (1920-1922 г.), а после в Прага. Автор на многобройни трудове върху старорус. и виз. изкуство. По-важни от тях са: “История на византийското изкуство и иконография по миниатюрите на гръцките ръкописи” (1876), “Руските древности в художествените паметници” (със сътрудничеството на граф И. Толстой, 6 части, 1889-1899), “Археологическо пътешествие в Сирия и Палестина” (1904), “Македония, археологическо пътешествие” (1909), “За манихейството и богомилството” (1927) и др. \r\n1856 г. \r\nУмира Хайнрих Хайне (Heine) – германски поет, публицист, критик и общественик. Роден е на 13 декември 1797 г. в Дюселдорф. В университета се записва в Юридическия факултет, но повече посещава заниманията по филология и философия; слуша лекциите на Хегел (1821-1823 г.). Най-хубавите му стихове от този период са включени в “Книга на песните” (1827 г.). В творчеството му народната песен здраво се съединява с идеите за политическото и социално освобождение на хората и усъвършенстване на обществото. В “Пътни картини” (част I-IV, 1826-1831 г.) е представена съвременна Германия с нейната разпокъсаност, изостаналост, безплодна научност, безправие и филистерство. От май 1831 е политически емигрант във Франция. Съчиненията му “Френските дела” (1832 г.) и “Лютеция” (1840-1847 г.) са хроника и анализ на френския политически живот, чрез тях сочи на сънародниците си примера на французите, които извършват Френски революция, усъвършенствала френското общество. Според него най-великият представител на немската литература и поклонник на природата е Й. В. Гьоте. Хайне не може да приеме примирителното отношение на Гьоте към немското филистерство. Успява да осмисли революционния характер на Хегеловата диалектика. Притежава висока философска проницателност и е привърженик на пантеизма, чрез който иска да примири двете течения на философията - идеализма и материализма. Смята, че национализмът и милитаризмът са най-злите врагове на демокрацията и пречка към усъвършенстване на обществото. Политическите му стихове са образец на реализъм в поезията, съчетаващ острата злободневност с далечните идейни перспективи. През 1846 г. заболява тежко и това ограничава възможностите му за участие в обществения живот. През 1853-1854 г. публикува своите “Признания”. В това произведение обявява своето обръщане към религията, в която търси отговорите на мъчещите го въпроси. В последните години отново се връща към политическа поезия, като критикува остро грешките на радикалното движение с надежда, че радикализмът ще се възроди в нов, по-съвършен вид. \r\n1673 г. \r\nУмира Жан-Батист Поклен дьо Молиер - френски драматург, режисьор и актьор, един от майсторите на комичната сатира. Роден е на 15 януари 1622 г. в Париж. Завършва Клермонския колеж (1640 г.) и заминава за Орлеан, за да следва право. Напуска училище след 2 години и постъпва като актьор в пътуващ любителски парижки театър. Скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. \r\nПървите му произведения са писани под силното влияние на италианската комедия. След като Луи XIV се възкачва на престола, Молиер е осигурен с 2000 ливри годишна заплата, а комедиите му намират добър прием в Париж. Умира в Париж на сцената по време на представление на “Мнимият болен”. \r\n1600 г. \r\nУмира Джордано Бруно – италиански философ. Роден е през 1548 г. Развива системата на Николай Коперник, като приема, че Вселената е безкрайна, а Слънцето е само една от безбройните звезди. Бруно е неустрашим разобличител на суеверието и схоластиката, вдъхновен разпространител на научните знания. Заради своите възгледи е преследван от Католическата църква и инквизицията. След като прекарва 8 години в затвора, е изгорен на клада в Рим. Съчинения: \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни.", "date": "2019.02.17", "title": "Денят 17 февруари в световната история"}
{"url": "http://www.focus-news.net/news/2019/02/17/2624426/denyat-17-fevruari-v-balgarskata-istoriya.html", "text": "През 1997 г. правителството на Стефан Софиянски обявява желанието на България да стане член на НАТО, подкрепено и от президента Петър Стоянов. Молбата е депозирана в Брюксел. През 1983 г. в периода 17 - 27 февруари в България се провеждат световните студентски зимни игри \"Универсиада - 83\". През 1881 г. се провежда конференция на България, Австро-Унгария, Сърбия и Турция във Виена за завършване на международната жп линия, свързваща Виена с Цариград. На 17 януари са родени: Антон Станков – юрист; Кирил Нешев (К. Н. Михайлов) - български философ, етик. На тази дата умират: Христо Веселинов Данов – юрист; Панчо Атанасов Михайлов - български революционер, член на ВМРО, поет. \r\n2003 г. \r\nПрезидентът на Република България присъжда Орден „Стара планина” – първа степен: \r\n1. Анжел Вагенщайн \r\n2. Леон Даниел \r\n3. лорд Джордж Робертсън \r\n4. Емилия Радева \r\n1997 г. \r\nПравителството на Стефан Софиянски обявява желанието на България да стане член на НАТО, подкрепено и от президента Петър Стоянов. Молбата е депозирана в Брюксел. \r\n1983 г. \r\nВ периода 17 - 27 февруари в България се провеждат световните студентски зимни игри \"Универсиада - 83\". \r\n1979 г. \r\nВ предаването \"Всяка неделя\" на Българската телевизия за първи път е включена рубриката \"Събеседник по желание\". До края на годината в нея участват Григор Вачков, Никола Гюзелев, Въло Радев, Елисавета Багряна, Веселин Андреев, Блага Димитрова, Йордан Радичков, Андрей Гуляшки. \r\n1958 г. \r\nПостановление на ЦК на БКП за засилване на борбата против алкохолизма чрез активизиране на пропагандната и разяснителната работа (особено сред младежта), организиране на инициативи за прекарване на свободното време на младежите, увеличаване производството на безалкохолни напитки и др. \r\n1945 г. \r\nВ Първа българска армия е въведена корпусна организация (3-и и 4-и корпус) с цел да се облекчи командването на войските. \r\n1941 г. \r\nВ Анкара се подписва българо-турска декларация за ненападение и дружба. \r\n1911 г. \r\nОбнародва се Закон за празниците и неделната почивка. \r\n1909 г. \r\nРазработен e първият мобилизационен план за флота. \r\n1908 г. \r\nКняз Фердинанд I сключва втори брак с принцеса Елеонора Ройс-Кьостриц в замъка Остерщайн край Гера, Германия. Елеонора (Ройс-Кьостриц) е втората съпруга на княз (цар) Фердинанд I (1907–1917 г.). Родена е през 1860 г. Проявява интерес към санитарното дело в България. Основава Детски морски санаториум край Варна (за лечение от костна туберкулоза). След въвличането на България в Първата световна война (1914-1918 г.) открива и курсове за милосърдни сестри. Умира през 1917 г. \r\n1906 г. \r\nОткрита е артилерийска школа за подготовка на артилеристи-командири на полкове, отделения и батареи. \r\n1902 г. \r\nСъстоят се избори за ХІІ Народно събрание, спечелени от управляващите прогресивнолиберали. Гласуват 50 % от избирателите. \r\n1881 г. \r\nПровежда се конференция на България, Австро-Унгария, Сърбия и Турция във Виена за завършване на международната жп линия, свързваща Виена с Цариград. \r\nНа тази дата са родени: \r\n1966 г. \r\nРоден е Антон Станков - български юрист. Завършва Юридически факултет на СУ (1988 г.). Съдия в Шумен (1991-1992 г.) и София (1994 г.); хоноруван преподавател по трудово право в ПУ (от 1995 г.) и по наказателен процес в СУ (от 2000 г. Председател на Наказателната колегия на Софийски градски съд (от 1999 г.). Министър на правосъдието на Р България в правителството на С. Сакскобургготски (2001 г.). \r\n1935 г. \r\nРоден е Кирил Нешев (К. Н. Михайлов) - български философ, етик. Завършва философия в СУ (1960 г.). Специализира в МГУ (1975 г.). Преподавател във философския факултет на СУ (от 1968 г.); доцент (1976 г.), професор (1986 г.). Декан на ФФ (1976-1979 г.); зам. ректор на СУ. Основни монографии: \"Тактът\" (1974 г.), \"Основни проблеми на моралната цел\" (1975 г.), \"Нравственият идеал\" (1978 г.), \"Азбука на семейната етика\" (1981 г.), \"Морал и общуване\" (1984 г.), \"Празникът\" (1985 г., в съавт.), \"Доброто\" (1989 г.), \"Моралът: светлини и сенки\" (1990 г.), \"Либералната идея\" (1992 г.), \"Българска идея\" (1992 г.), \"Българинът днес - съдба и свобода\" (1993 г.), \"Антична естетика\" (1994 г.), \"Бълг. национализъм\" (1994 г.), \"Философия на монархията\" (1994 г.), \"Злото\" (1994 г.), \"История на европейката етика\" (1995 г.), \"От Хитлер до Паисий: Национализмите\" (1995 г.), \"Балканският сблъсък на цивилизациите\" (1996 г.), \"Политическа етика\" (1997 г.), \"Политологията на XX в.\" (1998 г.). Учебници: \"Евдемонизмът\" (1977 г.), \"Проблеми на професионалната етика\" (1977 г.), \"Проблеми на журналистическа етика\" (1978 г.), \"Морал и право\" (1980 г.), \"Въведение в етиката\" (1992 г.), \"Етика\" (1995 г.), \"Система на етиката\" (1998 г.) и др. \r\n1897 г. \r\nРоден генерал-лейтенант Боню Пиронков, командир на 5-а пехотна дивизия (14.09.1944 - 17.11.1944). Ранен във войната, впоследствие умира. \r\n1891 г. \r\nРоден е Петър Христов Искров - български общественик, юрист, журналист. Член на ЦК на БКП и секретар на ЦК на БКМС (1923-1925 г.). Един от организаторите на терористичната военна организация на БКП. Емигрант в СССР (от 1929 г.). Член на Задграничното бюро на БКП (1925-1934 г.). Член на Изпълнителния комитет на Коминтерна (от 1928 г.). Редактор на емигрантското сп. \"Комунистическо знаме\" (1932-1937 г.). Обвинен от Г. Димитров в лявосектанство и убит от органите за сигурност на СССР. Умира през 1939 г. в СССР. \r\n1846 г. \r\nРоден е Петко Василев Горбанов - български просветител. Завършва Роберт колеж в Цариград (1868 г.); учителства в него (1869-1872 г.) и в Пловдив (1872-1874 г.). Близък съмишленик на П. Р. Славейков. Преводач. След Освобождението на България е член на Консервативната партия. Работи в редакцията на в-к \"Български глас\", редактор на в-к \"Будилник\". Съчинения: \"Наръчни наставления за учители\" (1871 г.). Умира на 9 февруари 1909 г. в София. \r\nНа тази дата умират: \r\n2003 г. \r\nУмира Христо Веселинов Данов - български юрист. \r\nТой е внук на книгоиздателя Христо Г. Данов. Завършва право в Софийския университет и работи като адвокат в София от 1947 до 1985 г. От 1990 до 1991 г. е министър на вътрешните работи в коалиционното правителство на Димитър Попов. \r\nДанов е назначен за член на Конституционния съд през 2000 г. от президента Петър Стоянов, избран е за председател на съда. \r\n1994 г. \r\nУмира Иван Ганчев Врачев - български общественик, военен и политически деец, ген.-полковник (1961 г.). Роден е на 20 януари 1921 г. в Копривщица. Участва в Отечествената война (1944-1945 г.) като командир на рота. Завършва Военна академия на Генералния щаб в Москва (1956). Началник на Ген. щаб (1960-1962) и първи мин. на отбраната (1962-1966). Първи зам. предс. (1967-1973) и предс. (1973-1976) на Комитета по туризъм. Автор на мемоари. \r\n1965 г. \r\nУмира Панчо Атанасов Михайлов - български революционер, член на ВМРО, поет. Роден е на 20 юни 1896 г. в Щип. Завършва гимназия в Битоля и Солун и Школата за запасни офицери в София. Участва във войните (1912-1913 г.; 1915-1918 г.) като офицер, командир на рота. От 1918 г. е чиновник в мина “Перник”. Участва във възстановяването на ВМРО от Т. Александров и ген. Ал. Протогеров. \r\n1959 г. \r\nУмира Никола Петков Икономов - български драматург и театрален деец. Роден е на 26 февруари 1896 г. в Стара Загора. Завършва гимназия в родния си град (1913 г.). Постъпва в Народния театър в София (1916 г.), дебютира в ролята на цар Асен (\"Иванко\" на В. Друмев) през 1919 г. специализира във Виена театрално изкуство (1921 г.). Налага се като професионален актьор през 20-те год. До 9 септември 1944 г. е ръководител на театрите в Русе, Пловдив, Варна и др., един от основателите на Художествения театър в София. След 9 септември 1944 г. претворява сложни образи от български и чуждестранен репертоар на сцената на Народния театър. Автор е на 8 пиеси - романтично-исторически драми и комедии: \"Пленницата нощ\" (1918 г.), \"Хан Татар\" (1939 г.), \"Война\" (1941 г.), \"Калин Орела\" (1941 г.), \"Бог да прости леля\", \"Наследници\" (1942 г.), \"Отвъд вековете\" (1943 г.), \"Приятел в нужда се познава\" (1955 г.); през 1968 г. излизат от печат спомените му \"Между изкуството и живота\". \r\n1925 г. \r\nУмира Тодор Тодоров Страшимиров - български писател, политик и общественик. Роден е на 28 февруари 1880 г. във Варна. Брат на А. Страшимиров и Д. Страшимиров. Член на БРСДП от 1903 г. Адвокат във Варна (1911-1917 г.). През ноември 1923 г. е избран за народен представител в ХХI НС. Проявява се като пламенен народен трибун. За антимонархическата си дейност е преследван и нееднократно заплашван. Литературната му дейност не е богата. За пръв път печата разказа “Назад” през 1891 г. в сп. “Денница”. Убит. \r\n1878 г. \r\nУмира Нешо Бончев – български литературен критик, фолклорист; дописен член на Българското книжовно дружество (днес Българска академия на науките) от 1871 г. Роден е на 2 февруари 1839 г. Събира и обнародва народни песни. Отнася се взискателно и критично към работата си. Превежда \"Тарас Булба\" от Н. В. Гогол и \"Разбойници\" от Ф. Шилер. Умира в Москва от туберкулоза, 2 дни преди подписването на Санстефанския мирен договор. \r\n1371 г. \r\nУмира цар Иван Александър роден 1331 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни.", "date": "2019.02.17", "title": "Денят 17 февруари в българската история"}
{"url": "http://www.focus-news.net/news/2019/02/17/2624432/burgas-klasicheski-kontsert-shte-se-sastoi-v-ekspotsentar-florata.html", "text": "Солисти от Държавна опера – Бургас ще изнесат камерен концерт – матине в Експоцентър „Флора“ от 11.00 часа. Това съобщиха от пресцентъра на  Община Бургас . В програмата са включени арии и ансамбли от световната оперна и оперетна класика в изпълнение на Райна Попова и Станка Аргирова – Апостолова. Билети се разпространяват на касата на Държавна опера – Бургас, а в деня на спектакъла – на място в Експоцентър „Флора“.", "date": "2019.02.17", "title": "Бургас: Класически концерт ще се състои в Експоцентър „Флората“"}
{"url": "http://www.focus-news.net/news/2019/02/17/2624434/kyustendil-chitalishte-bratstvo-shte-bade-domakin-na-otkritiya-turnir-po-shahmat-za-bukvite.html", "text": "Читалище „Братство” в Кюстендил ще бъде домакин на открития турнир по шахмат „За буквите”. Това съобщи за  Радио „Фокус” – Кюстендил  Иван Андонов, председател на читалището. Турнирът ще се състои на 17 февруари от 10.00 часа в „Синята зала” на читалището. Това ще бъде неговото пето издание. Организатори на турнира са Община Кюстендил, читалище „Братство”, Шахматен клуб „Богомил Андонов” и Българска федерация по шахмат. Турнирът е за деца от цялата страна. \r\nВенцеслав ИЛЧЕВ", "date": "2019.02.17", "title": "Кюстендил: Читалище „Братство” ще бъде домакин на открития турнир по шахмат „За буквите”"}
{"url": "http://www.focus-news.net/news/2019/02/17/2624436/yambol-praznik-na-vinoto-v-grada-predshestva-20-oto-izdanie-na-maskaradniya-festival-kukerlandiya.html", "text": "Зрелищен празник „Пазим духа на виното“ очаква жителите и гостите на Ямбол от 11.00 часа в Градския парк. Това съобщиха от пресцентъра на  Общината . За четвърта поредна година събитието, посветено на „Трифон Зарезан“, се организира по инициатива на „Вила Ямбол“, със съдействието на Общината.  \r\nОрганизаторите са подготвили отново атрактивна програма, специално кулинарно шоу на Ути Бъчваров и разточително количество българско, висококачествено вино. Сред изпълнителите са певицата Славка Калчева, прочула се в цяла България с емблематичната песен „Бяла роза“ и ансамбъл „Тунджа“. Специален акцент е кукерското шоу, което ще представят участниците от ямболската кукерска група. Празникът, по традиция е прелюдия към предстоящия маскараден фестивал „Кукерландия“, който тази година чества своя 20-годишен юбилей (28 февруари – 3 март). \r\n„Вила Ямбол“ пази традициите на винопроизводството от далечната 1924 година и до днес прославя региона на Ямбол като важен за винопроизводството център. Най-старата винарна в Южна България отбелязва празника на лозарите и винарите „Трифон Зарезан“ с голямо тържество за целия град от 2016 година насам. Събитието се превърна в задължителна част от културния календар на град Ямбол през февруари като събира публика от хиляди жители и гости на града.  \r\n„Вила Ямбол“ е един от най-големите производители на висококачествени вина и ракии в национален мащаб, а ключовата й марка „Вила Ямбол“ е сред най-продаваните родни вина. Нейните продукти са донесли стотици медали по света и у нас. Основно вдъхновение за екипа на избата са именно традициите, които регионът има в правенето на вкусни вина. Именно затова винарната кръсти една от марките си Kabile на името на историческата местност край Ямбол – Археологически резерват „Тракийски и античен град „Кабиле“.", "date": "2019.02.17", "title": "Ямбол: Празник на виното в града предшества 20-ото издание на маскарадния фестивал „Кукерландия“"}
{"url": "http://www.focus-news.net/news/2019/02/17/2624435/sport-stan-vavrinka-pobedi-key-nishikori-v-roterdam.html", "text": "Тенис: Швейцарският тенисист Стан Вавринка победи японеца Кей Нишикори в Ротердам във втория полуфинал на турнира от АТР  с 2:1 сета (6:2, 4:6, 6:4) за два часа и 16 минути игра. На финала Вавринка ще играе срещу Гаел Монфис от Франция , който в другия полуфинал победи шампиона от София Оупън Данийл Медведев от Русия.", "date": "2019.02.17", "title": "Спорт: Стан Вавринка победи Кей Нишикори в Ротердам"}
{"url": "http://www.focus-news.net/news/2019/02/17/2624437/kyustendil-normalno-intenziven-e-trafikat-po-glaven-e-79-i-avtomagistrala-struma-v-uchastaka-ot-oblastta.html", "text": "Нормално интензивен е трафикът по главен Е-79 и автомагистрала „Струма“ в участъка от областта. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Срокът за приключване на ремонтните дейности е 28 февруари 2019 година. В една лента се осъществява и движението на третокласен път 602 Горна Козница-Бобов дол от км 16+000 до км 28+000, поради подмяна на ограничителни системи. Срокът за изпълнение на ремонтните дейности е до 22 февруари. \r\nНатали СТЕФАНОВА", "date": "2019.02.17", "title": "Кюстендил: Нормално интензивен е трафикът по главен Е-79 и автомагистрала „Струма“ в участъка от областта"}
{"url": "http://www.focus-news.net/news/2019/02/17/2624438/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-v-rayona-na-35-km-poradi-propadane-na-chast-ot-dyasnoto-platno.html", "text": "Спокойно е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението се извършва в една лента по пътя от село Дюлево до разклона за Стрелча в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.17", "title": "Пазарджик: Движението се извършва в една лента по пътя от село Дюлево до разклона за Стрелча в района на 35 км поради пропадане на част от дясното платно"}
{"url": "http://www.focus-news.net/news/2019/02/17/2624439/plovdiv-ogranicheno-e-dvizhenieto-na-kamioni-nad-12-tona-po-patya-popovitsa-bolyartsi.html", "text": "Трафикът на територията на Пловдивска област се извършва с нормална интензивност. Това съобщиха за  Радио „Фокус“ – Пловдив  от Областното пътно управление. Пътищата са сухи и нормално проходими, в планинските райони – на места мокри. Опасност от падащи камъни има по пътищата в планинските райони на Пловдивска област. Водачите трябва да бъдат особено бдителни по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, тъй като там има опасност от свличане на земна и скална маса. Проходът Троян - Кърнаре остава затворен за движение на всички моторни превозни средства. Целогодишна е забраната за движение на моторни превозни средства по пътя Белица - Загражден - Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Ограничено е движението за моторни превозни средства над 5 тона в района на км 6 по пътя Плодовитово - Първомай поради намален габарит на пътното платно на стоманен мост на река Марица. Обходният маршрут е по път Стара Загора - Поповица и път І-8 София - Пловдив - Свиленград. \r\nТрафикът на територията на град Пловдив се извършва нормално. Не се отчита струпване на автомобили по главните градски булеварди. Пътните настилки в града са сухи и нормално проходими. Затворен за движение е участък от ул. „Христо Г. Данов“, в отсечката между ул. „Антим I“ и ул. „Свети Климент“ заради строително-ремонтни дейности. Като обходен маршрут водачите могат да използват трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.17", "title": "Пловдив: Ограничено е движението на камиони над 12 тона по пътя Поповица - Болярци"}
{"url": "http://www.focus-news.net/news/2019/02/17/2624440/veliko-tarnovo-po-usoynite-mesta-v-oblastta-sa-vazmozhni-zaledeni-uchastatsi-izvarsheni-sa-obrabotki-na-nastilkite.html", "text": "По усойните места в областта са възможни заледени участъци, извършени са обработки на настилките, съобщиха за  Радио „Фокус“ – Велико Търново  от Областно пътно управление. Заради свлачище е затворена едната лента в участък от пътя между Твръдица и Елена. В отсечката от км 47+800 до км 48 има пропадане на пътното платно и текат ремонтни дейности, които трябва да приключат до 31 май. От там съветват водачите да карат внимателно и със съобразена скорост. Условията за пътуване в областта са нормални за сезона. Времето е ясно и слънчево, настилките са предимно сухи, по усойните места има заледени участъци. Трафикът е спокоен. Допълнително въведени ограничения и нови затворени участъци няма. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена. Ограничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, а обходният маршрут е през село Сушица. От „Пъна полиция“ припомнят, че в областта има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м до складовата база в землището на село Шереметя. \r\nЛуиза ТРАНЧЕВА", "date": "2019.02.17", "title": "Велико Търново: По усойните места в областта са възможни заледени участъци, извършени са обработки на настилките"}
{"url": "http://www.focus-news.net/news/2019/02/17/2624442/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Срокът за приключване на аварийния ремонт е до 31 юли. Нормално се осъществява движението по главен път Е-79, второкласен път Симитли - Гоце Делчев и АМ „Струма“ в участъка от областта. Проходими са пътищата в областта, пътните настилки са сухи. Няма регистрирани тежки пътни инциденти през изминалата нощ. Ограничено е движението на главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линия София - Кулата. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.02.17", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2019/02/17/2624443/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Няма затворени пътища или проходи на територията на областта. До 18 февруари т.г. по път Деветак – Ветрен от км 308+107 до км 359+475 се извършват ремонтни дейности на асфалтовата настилка. Трафикът се регулира с пътни знаци. \r\nСпокойно се осъществява движението на моторни превозни средства както по пътищата в областта, така и по основните пътни артерии на Бургас. Няма образувани колони от автомобили по възловите кръстовища на града. \r\nМария КУРТЕВА", "date": "2019.02.17", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/02/17/2624425/aa-sasht-tarsyat-evropeysko-prisastvie-v-severoiztochna-siriya.html", "text": "Американският сенатор Линдзи Греъм заяви, че президентът Доналд Тръмп ще поиска европейските държави да изпратят войски за установяване на буферна зона в североизточна Сирия по южната граница на Турция, съобщава  Anadolu Agency . \r\nКоментарите на Греъм бяха направени на Мюнхенската конференция за сигурност в Германия. \r\n„Надявам се, че президентът Тръмп ще дойде при някои от вас и ще ви помоли за помощ, а вие ще кажете„ да “, и в замяна възможностите, които имаме, които са уникални за САЩ, ще продължат да се борят в Сирия, каза той. \r\n„Ако нямаме план, Турция ще отиде в Сирия и ще се справи със заплахата от „Народните отряди за защита (НОЗ)\", каза той. \r\n„Кюрдите от НОЗ в очите на Турция са клон на ПКК и те няма да устоят на НОЗ на границата си. Дължим това на Турция, съюзник, за да разрешим този проблем. Дължим го на Сирийските демократични сили да не си тръгваме и да не допуснем нова война, която да ги унищожи. Кой ще ни помогне в бъдеще, ако го направим? Така че се нуждаем от зона за сигурност, за да се справим с този проблем. Войските в тази зона също трябва да следят за повторното появяване на „Ислямска държава“. Ако не гледаме, Иран ще бъде най-големият победител от изтегляне на запада от Сирия“, каза той. Превод и редакция : Калоян Пенков", "date": "2019.02.17", "title": "АА: САЩ търсят европейско присъствие в Североизточна Сирия"}
{"url": "http://www.focus-news.net/news/2019/02/17/2624433/21-tv-s-makedoniya-gordana-silyanovska-shte-se-bori-za-pobeda-na-prezidentskite-izbori.html", "text": "Гордана Силяновска ще се бори за победа на президентските избори, пише на своята електронна страница македонският телевизионен канал  “21 TB“ . \r\nВ събота най-голямата опозиционна партия ВМРО-ДПМНЕ проведе конгрес в Дома  на културата  \"Братя Миладинови\" в Струга, на който избра професор Гордана Силяновска с 408 гласа от общо 519 делегати за кандидат за президент на предстоящите президентски избори. На конгреса делегатите гласуваха за  9-те кандидати за кандидат за президент. След края на конгреса професор Силяновска каза, че досега тя е получила много от Македония и е време да даде на страната. Управляващата партия определи конгреса като „фарс“. \r\nЛидерът на партията Християн Мицковски подчерта, че днес Македония е получила майка на нацията, а по-рано в обръщението пред делегатите каза, че Македония ще спечели следващите избори, добавяйки, че СДСМ бяга от избори и че държавните компании са превърнати в частни, визирайки назначаването, според него, на близки роднини в тяхното ръководство. \r\nВъпреки че Владимир Гьорчев получи само 80 гласа от общо 519, той каза, че ще остане в партията и ще даде пълна си подкрепа в предстоящата кампания. \r\nКонгресът  на ВМРО-ДПМНЕ започна с едноминутно мълчание в памет на загиналите в автобусна катастрофа на магистралата Скопие-Тетово. Всичките девет кандидати заявиха, че застават зад присъединяването към  ЕС и НАТО, но не и зад новото име - Република Северна Македония. \r\nВ своята 15-минутна реч професор Силяновска заяви, че ще се опита да премахне прагът на валидност  във втория тур на президентските избори и да се намали броя на министерствата. \r\nПървият тур на президентските избори ще се проведе на 21 април, а вторият - на 5 май, припомня телевизионният канал.  Юлиян Марков", "date": "2019.02.17", "title": "„21 ТВ“ (С. Македония): Гордана Силяновска ще се бори за победа на президентските избори"}
{"url": "http://www.focus-news.net/news/2019/02/17/2624430/hristiyan-mitskovski-vmro-dpmne-izbra-badeshtiya-prezident-a-darzhavata-poluchi-mayka-na-natsiyata.html", "text": "ВМРО-ДПМНЕ избра бъдещия президент на Република Македония на днешния конгрес, а държавата получи майка на нацията за следващите 5 години, заяви лидерът на опозиционната партия Християн Мицковски, след като делегатите избраха Гордана Силяновска за кандидат за президент, цитира думите му македонският  \"Фокус\" . \r\n„Удовлетворени сме от всичко, което се случи през изминалия период, от демократичната процедура вътре в партията. Всички кандидати имаха възможност да представят своята визия за бъдещето на Република Македония. Конгресът и делегатите с абсолютно мнозинство избраха кандидата, който според тях е оставил най-добро впечатление - каза Мицковски. \r\nТой добави, че е уверен, че тя ще спечели както в първия, така и във втория тур на предстоящите президентски избори.  Юлиян Марков", "date": "2019.02.17", "title": "Християн Мицковски: ВМРО-ДПМНЕ избра бъдещия президент, а държавата получи майка на нацията"}
{"url": "http://www.focus-news.net/news/2019/02/17/2624445/varna-remontni-deynosti-se-izvarshvat-po-avtomagistrala-cherno-more-preminavaneto-se-osashtestvyava-v-edna-lenta.html", "text": "Сухи са пътните настилки в областта, предаде репортер на  Радио „Фокус“ – Варна . Трафикът е слаб в сутрешните часове на деня, видимостта е добра. Ремонтни дейности по асфалтовата настилка се извършват по автомагистрала „Черно море“ до км 8. Преминаването на автомобили се осъществява двупосочно в платното в посока Бургас. Очаква се ремонтите да приключат до края на месец март. Движението по път I-9 в участъка Кранево – Варна при км 83 е ограничено за движение на моторни превозни средства над 10 тона. Осигуреният обходен маршрут е през Кичево и Оброчище. Нормалното преминаване по направлението ще бъде възстановено до края на февруари. \r\nБояна АТАНАСОВА", "date": "2019.02.17", "title": "Варна: Ремонтни дейности се извършват по автомагистрала „Черно море“, преминаването се осъществява в една лента"}
{"url": "http://www.focus-news.net/news/2019/02/17/2624446/plovdiv-narusheno-e-vodopodavaneto-v-selata-pravoslaven-i-belashtitsa-zaradi-avarii.html", "text": "Нарушено е водоподаването в селата Православен и Белащица. Това съобщиха за  Радио „Фокус“ – Пловдив  от водоснабдителното дружество, обслужващо областта. Авария на водопровод е причината за нарушеното водоподаване в село Православен, а жителите на Белащица са без вода заради изключила електрозащита на Помпената станция. Очаква се нормалното водоподаване към засегнатите абонати да бъде възстановено до края на деня.  \r\nТони МИХАЙЛОВ", "date": "2019.02.17", "title": "Пловдив: Нарушено е водоподаването в селата Православен и Белащица заради аварии"}
{"url": "http://www.focus-news.net/news/2019/02/17/2624447/veliko-tarnovo-sveta-liturgiya-se-otsluzhva-v-katedralniya-hram-rozhdestvo-bogorodichno-v-znak-na-pochit-kam-sv-teodor.html", "text": "Света Литургия се отслужва в катедралния храм „Рождество Богородично“ във Велико Търново. Богослужението започна с камбанен звън, който събра десетки миряни. Хората запалиха свещ и се помолиха за здраве и благополучие, предаде репортер на  Радио „Фокус“ – Велико Търново . На 17 февруари Българската православна църква почита св. вмчк Теодор Тирон Преподобни и Роман Търновски. \r\nТеодор Тирон е християнски светец-воин, почитан като великомъченик. Православната църква почита паметта на светеца на 17 февруари по юлианския календар, а Католическата църква – на 9 ноември. Според житието му Теодор бил римски войник в императорския полк в град Амасий (Понт, Мала Азия). По време на провежданата по заповед на император Юлиан Отстъпник кампания на принуждаване на християните да извършват езически жертвоприношения, Теодор отказва да се подчини на заповедта на военачалника си да принесе жертва. След престой в затвора и истезания, градоначалникът го осъжда на смърт чрез изгаряне. Теодор се прекръства, сам се качва на кладата и умира като християнски мъченик. \r\nЗа преподобни Роман Търновски има оскъдни сведения в житието на неговия учител св. Теодосий Търновски. Той бил от знатен род, тръгва със св. Теодосий Търновски при едно негово посещение в Търново, който го води при блажения Григорий Синаит, който го приел сърдечно и го причислил към своето братство. След смъртта му Роман се премества в Сливенския балкан. Смята се, че той е един от строителите на Килифаревския манастир. Тук св. Теодосий развил своята просветна и духовна дейност, в която св. Роман бил един от първите му ученици и сътрудници. \r\nИмен ден днес имат Тодор, Теодор, Роман и техните производни. \r\nЛуиза ТРАНЧЕВА", "date": "2019.02.17", "title": "Велико Търново: Света Литургия се отслужва в катедралния храм „Рождество Богородично“ в знак на почит към св. Теодор"}
{"url": "http://www.focus-news.net/news/2019/02/17/2624444/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets-pri-km-10-zaradi-stesnen-uchastak-pri-mosta-nad-reka-krapets.html", "text": "Ограничено е движението на автомобили с ширина над 3.30 метра по пътя между селата Кормянско и Малък Вършец. Забраната е въведена за участъка при км 10+080, а причината е стеснен участък при мост над река Крапец. Районът е сигнализиран с пътни знаци. От Областно пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м е по път III-401 Кормянско – Петко Славейково – Малък Вършец и по общински път до село Малък Вършец. Срокът за приключване на ремонта е краят на март. Условията за пътуване в областта са нормални за сезона. Настилките са предимно сухи, по усойните места има мокри и заледени участъци, извършени са обработки. Поради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е 31 март. Отворен за движение е проходът Шипка, но там все още е в сила забраната за ТИР-ове над 12 тона. Строително-монтажни дейности текат и по път II-44 Севлиево – Драгановци. Водачите трябва да карат внимателно в участъка от км 0 до км 14+600. Срокът за приключване на работата е 22 юни.  Пропаднал участък затруднява движението по пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. \r\nЛуиза ТРАНЧЕВА", "date": "2019.02.17", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец при км 10 заради стеснен участък при моста над река Крапец"}
{"url": "http://www.focus-news.net/news/2019/02/17/2624449/pazardzhik-v-grada-zapochva-podpiska-za-vazobnovyavane-na-saniraneto-na-zhilishtni-blokove.html", "text": "В града се проведе среща на представителите на сдруженията в жилищните блокове относно спряното саниране по Националната програма за саниране на многофамилни жилищни сгради, съобщиха от  Общината . На нея бе заявено публично искането на гражданите за възобновяване на програмата за саниране на жилищните блокове. Срещата бе инициирана от кмета на Община Пазарджик Тодор Попов след настояване на граждани. Бе решено да се проведе гражданска среща на 20 февруари от 17.30 часа пред сградата на Общината в Пазарджик, където да се отправи апел към правителството за възобновяване на санирането в града. По същото време ще бъде инициирана и подписка, която ще бъде представена на ресорния министър. \r\nАлбена ЖИЛЕКОВА", "date": "2019.02.17", "title": "Пазарджик: В града започва подписка за възобновяване на санирането на жилищни блокове"}
{"url": "http://www.focus-news.net/news/2019/02/17/2624441/volfgang-ishinger-kakvo-prechi-na-sarbiya-i-kosovo-da-postignat-sporazumenie-kato-gartsiya-i-republika-severna-makedoniya.html", "text": "Какво пречи на Сърбия и Косово да постигнат споразумение като Гърция и Република Северна Македония, попита председателят на Мюнхенската конференция за сигурност Волфганг Ишингер, който е бил посредник при решаването на косовския въпрос, добавяйки, че е тъжно,че  ключовите въпроси все още не са решени, предава думите му скопският електроен портал  A1 On . \r\nИшингер, откривaйки работната дискусия \"Сигурността в Югоизточна Европа: две крачки напред, една крачка назад\", попита сръбския президент Александър Вучич и неговия косовски колега Хашим Тачи, какво ги възпрепятства да действат като лидерите на Гърция и Република Северна Македония Алексис Ципрас и Зоран Заев, за да отпразнуват историята на успеха и защо е толкова трудно да се постигне споразумение. \r\n„Искам да се опитам да разбера защо е толкова трудно да се постигне споразумение. Какво прави нещата по-трудни за вас, защо да не отпразнуваме успеха през 2019 г. ?“ - попита германският дипломат. \r\nИшингер добави, че с косовския проблем той се сблъсква по време на дипломатическата си кариера от 1995 г., когато работи като главен преговарящ на германското правителство за разрешаване на конфликта в Босна и Херцеговина.  Юлиян Марков", "date": "2019.02.17", "title": "Волфганг Ишингер: Какво пречи на Сърбия и Косово да постигнат споразумение като Гърция и Република Северна Македония"}
{"url": "http://www.focus-news.net/news/2019/02/17/2624448/sdsm-gordana-silyanovska-e-samo-oshte-edin-izpalnitel-na-hristiyan-mitskovski.html", "text": "Гордана Силяновска е само още един изпълнител на Християн Мицковски, заявиха от управляващата партия СДСМ, цитирани от македонското електронно издание  „МКД“ . \r\n„Както се очакваше, днес Мицковски формализира избора на кандидата , който стои до него, изправен срещу напредъка по пътя към НАТО и ЕС по стъпките на Иванов и Никола Груевски. Гордана Силяновска днес имаше възможност да покаже, че е различна, че е против антизападната политика на Мицковски и трябваше да се дистанцира от тях, но не го направи“, се казва в първата реакция на СДСМ след избирането на кандидата на  ВМРО-ДПМНЕ за президент. \r\n„Силяновска не се дистанцира  нито от престъпната политика на Никола Груевски, нито от разрушителната дейност на Кристиан Мицковски срещу напредъка на страната ни, срещу Договора за Преспа, срещу НАТО и ЕС. Също така, Силяновска не осъди нито речта на омразата, нито разделенията на гражданите, които идват от колегите й, близки до ВМРО-ДПМНЕ. \r\nПредложението на Силяновска за сформиране на експертен орган за \"обсъждане\" трябваше да предложи в нейната ВМРО-ДПМНЕ и антизападното й ръководство, водена от Мицковски. Гордана Силяновска показва, че тя не е нищо друго, освен още един изпълнител на политиката на Християн Мицковски. \r\nНашата родина не се нуждае от друг партиен робот като Георги Иванов. Северна Македония се нуждае от истински президент на всички граждани. Президент, който ще работи изключително в интерес на гражданите и държавата. \r\nГражданите не искат нов робот, те няма да позволят на Георги Иванов да се повтаря в друга форма. С Мицковски и нейната подкрепа за антизападните политики е ясно, че Силяновска ще бъде победена от гражданите. Силяновска и Мицковски могат да се подготвят за поражение на предстоящите президентски избори“, се казва в реакцията на СДСМ.  Юлиян Марков", "date": "2019.02.17", "title": "СДСМ: Гордана Силяновска е само още един изпълнител на Християн Мицковски"}
{"url": "http://www.focus-news.net/news/2019/02/17/2624450/pss-dobri-se-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите са относително високи. По високите части на планините те са от минус 5 до 0 градуса. Снежната покривка е доста голяма, като на места достига до 120 см. Това би направило ходенето и преминаването бавно. Хората трябва да са приготвени за това. Лавинната опасност е висока и не би трябвало туристите да излизат извън обозначените зимни маршрути и извън обработени писти. Лифтовите съоръжения работят навсякъде.  \r\nНяма регистрирани инциденти с туристи за последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.17", "title": "ПСС: Добри се условията за туризъм в планините"}
{"url": "http://www.focus-news.net/news/2019/02/17/2624451/sport-herta-berlin-i-verder-bremen-zavarshiha-naravno-11-v-mach-ot-22-iya-krag-na-germanskata-bundesliga.html", "text": "Футбол: Херта Берлин и Вердер Бремен завършиха наравно 1:1 в мач от  22-ия кръг на германската Бундеслига. Домакините откриха резултата в 25-ата минута с гол на Селке, а в последната 6-та минута на добавеното време 40-годишният Клаудио Писаро изравни с гол от пряк свободен удар. Така Херта и Вердер запазиха разликата от една точка по между им и заемат деветото и десетото място със съответно 32 и 31 точки.", "date": "2019.02.17", "title": "Спорт: Херта Берлин и Вердер Бремен завършиха наравно 1:1 в мач от  22-ия кръг на германската Бундеслига"}
{"url": "http://www.focus-news.net/news/2019/02/17/2624457/dimitar-margaritov-kzp-neloyalnite-targovski-praktiki-se-sreshtat-nay-chesto-v-sektorite-telekomunikatsii-bitova-tehnika-i-elektronika-i-oblekla.html", "text": "Най-често нелоялните търговски практики се срещат там, където има най-голямо потребителско търсене, каза пред „Дарик” радио председателят на Комисията за защита на потребителите (КЗП) Димитър Маргаритов, съобщиха от пресцентъра на  КЗП . Той уточни, че в последните години на първите места се подреждат телекомуникациите, хранителните стоки, облеклата и битовата електроника. „Това са и секторите от пазара, в които най-често потребителите подават жалби при нас”, добави Маргаритов.  \r\n„Нелоялните практики са опитите на търговците или чрез предоставяне на невярна информация, или чрез спестяване на важна информация да влияят така върху потребителското поведение, че да накарат човек да си купи нещо, което той не би си купил, ако знаеше всичко, или ако знаеше истината”, обясни председателят на КЗП. Той добави, че има възможност такива практики да бъдат срещнати и в сферата на услугите. Например, в туризма. „Но там поне нашата статистика показва, че те са значително по-малко на брой в сравнение с други сектори”, посочи той.  \r\nДимитър Маргаритов подчерта, че усилията на Комисията са насочени към преустановяването на нечестни търговски практики, а през последните години институцията е повишила активността си по това направление. По думите му годишно контролният орган забранява по няколкостотин такива практики в най-различни сфери. „Това не е малко число, защото една от характерните прояви на нелоялната търговска практика е, че тя може да засегне потенциално неограничен кръг потребители. Представете си, например, как една търговска верига заблуждава своите клиенти и тогава всеки един от нас би бил потенциална жертва на такава практика, ако влезе във въпросния търговски обект и реализира сделка, без да е бил напълно наясно с нейните особености и параметри”, конкретизира председателят.  \r\n„Мисията на нашата институция е да установява наличието на такива практики, да ги забранява и да санкционира онези, които са си позволили да ги прилагат. Много често нашите актове подлежат и на съдебен контрол. Ние не се притесняваме от това, защото не са малко случаите, в които и съдилищата потвърждават приетите от нас решения. Съответно вече едно съдебно решение, влязло в сила, допълнително придава тежест на борбата с това неприятно явление на пазара – нелоялните търговски практики”, посочи Маргаритов.", "date": "2019.02.17", "title": "Димитър Маргаритов, КЗП: Нелоялните търговски практики се срещат най-често в секторите телекомуникации, битова техника и електроника и облекла"}
{"url": "http://www.focus-news.net/news/2019/02/17/2624453/sofiya-130-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "130 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“   директорът на Центъра Йорданка Темелкова. Тя обясни, че нощта е преминала спокойно, без проблемни ситуации.", "date": "2019.02.17", "title": "София: 130 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/02/17/2624454/pravoslavnata-tsarkva-pochita-pametta-na-sv-teodor-tiron.html", "text": "Теодор Тирон е християнски светец-воин, почитан като великомъченик. Православната църква почита паметта на светеца на 17 февруари по юлианския календар, а Католическата църква – на 9 ноември. Главният празник за него се извършва в първата събота от Великия пост (Тодоровден), за възпоминание на чудото, станало няколко десетилетия след неговата смърт. \r\nСпоред житието на светеца, Теодор бил римски войник в императорския полк в гр. Амасий (Понт, Мала Азия). По време на провежданата по заповед на император Юлиан Отстъпник кампания на принуждаване на християните да извършват езически жертвоприношения, Теодор отказва да се подчини на заповедта на военачалника си да принесе жертва. Дават му няколко дни за размисъл. Вместо това той подпалва езически храм, посветен на Кибела и е отведен на съд пред градоначалника. Заявява, че е християнин и затова е хвърлен в тъмница и обречен на гладна смърт. След известно време, забелязвайки, че Теодор все още е жив, градоначалникът отново му предлага да извърши жертвоприношение и да спаси живота си. След отказа си, Теодор е подложен на жестоки мъчения, но остава верен на християнската вяра. Тогава градоначалникът го осъжда на смърт чрез изгаряне. Теодор се прекръства, сам се качва на кладата и умира като християнски мъченик. \r\nПетдесет години след кончината на св. Теодор император Юлиян Отстъпник от ненавист към християните, знаейки, че през Първата седмица на светата Четиридесетница те пазят строг пост, и искайки да се подиграе с тях, заповядал на Константинополския управител да поръси с идоложертвена кръв всички хранителни продукти на градския пазар. Повелението на императора било изпълнено, но това лукаво дело не се увенчало с успех. За да не допусне светия пост да бъде осквернен, Господ пратил знамение: св. Теодор Тирон се явил на сън на Константинополския патриарх Евдоксий и му наредил рано сутринта на първия ден от Великия пост да забрани на вярващите да купуват осквернена с идолска кръв храна от пазара, а който нямал хранителни запаси, да си свари коливо (варена пшеница с мед). След това цяла седмица християните се хранели с коливо и така се опазили от оскверняване. \r\nИ до днес Църквата възпоменава това славно събитие. В петъка на Първата неделя на Великия пост в края на Преждеосвещената литургия (след заамвонната молитва), е положено да се извършва молебен канон на св. Теодор, когато се благославя и коливото в негова чест. \r\nИмен ден празнуват: Тодор, Теодор, Роман и техните производни.", "date": "2019.02.17", "title": "Православната църква почита паметта на св. Теодор Тирон"}
{"url": "http://www.focus-news.net/news/2019/02/17/2624452/kyustendil-35-godishen-mazh-e-pochinal-vsledstvie-na-naranyavaniya-pri-masovo-sbivane-pred-zavedenie.html", "text": "35-годишен мъж е починал вследствие на наранявания при масово сбиване пред заведение в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Сигналът за инцидента е подаден малко преди 7.30 часа. Петима души са получили наранявания от нож и твърди предмети. Те са транспортирани в болницата в Кюстендил, единият от мъжете е починал. „Предприети са незабавни издирвателни действия, има заведени в полицията за снемане на обяснения и изясняване на инцидента”, каза Катя Табачка.  \r\nВенцеслав ИЛЧЕВ", "date": "2019.02.17", "title": "Кюстендил: 35-годишен мъж е починал вследствие на наранявания при масово сбиване пред заведение"}
{"url": "http://www.focus-news.net/news/2019/02/17/2624455/afp-ministarat-na-otbranata-na-sasht-se-e-chuvstval-dobre-doshal-po-vreme-na-evropeyskata-si-obikolka.html", "text": "Изпълняващият длъжността министър на отбраната на САЩ  Патрик Шанахан заяви в събота, че се чувства \"много добре посрещнат\" по време на пътуването си тази седмица в централата на НАТО в Брюксел и на Мюнхенската конференция по сигурността , предава  AFP . \r\n\"Моята изненада е, че се чувствах много добре посрещнат и това беше много приобщаваща среда\", каза Шанахан, като се качи на борда на самолета, който го отведе у дома от тридневна международна конференция по сигурността в Мюнхен. \r\n\"Очаквах нещо по-различно. Очаквах те (европейците – бел.ред.) да бъдат малко по-непримирими\", каза той, позовавайки се на критиките на съюзниците за едностранното решение на президента Доналд Тръмп да изтегли около 2000 американски войници от Сирия. \r\n\"Типът на диалога и дискурса беше много откровен. Харесвам този вид срещи\", каза той. \r\nШанахан заяви, че Пентагонът, в координация с Държавния департамент, ще разгледа въпросите, повдигнати от европейците \"за да можем да разрешим тези пречки и да можем да отговорим на редица въпроси ... за да можем да планираме повече\".  Юлиян Марков", "date": "2019.02.17", "title": "AFP: Министърът на отбраната на САЩ се е чувствал „добре дошъл“ по време на европейската си обиколка"}
{"url": "http://www.focus-news.net/news/2019/02/17/2624458/ministar-ekaterina-zaharieva-balgarski-vizi-shte-se-izdavat-v-15-grada-v-indiya.html", "text": "Вицепремиерът и министър на външните работи Екатерина Захариева се срещна с външния министър на Индия Сушма Сварадж. Това е първо посещение у нас на индийски външен министър от две десетилетия насам, съобщиха от  пресцентъра на Министерството на външните работи.    \r\n„С най-ниското си данъчно облагане в ЕС, добра инфраструктура и гостоприемен народ България може да се превърне във вратата на Индия към Европа“. С тези думи Екатерина Захариева се обърна към Сушма Сварадж. \r\nПървите дипломати на България и Индия подчертаха, че страните ни, които тази година бележат 65 години от установяване на дипломатически отношения, се радват на традиционно приятелство, ползотворно сътрудничество и тясно и динамично партньорство. \r\n„Вие сте най-многобройната демокрация в света, а България е част от най-демократичната общност – Европейския съюз“, изтъкна министър Захариева. Тя подчерта, че дипломацията на двете държави следва да работи за свързването на бизнеса и хората. „Това ще създаде добра основа за развитие на отношенията ни“, заяви Екатерина Захариева. \r\nСред областите с голям потенциал за развитие събеседниците посочиха високите технологии, фармацевтиката, земеделието, хранително-вкусовата промишленост, туризма. „Каним български компании да участват в развиваните от Индия програми“, каза Сушма Сварадж. \r\nМинистър Захариева посочи, че българска компания вече развива успешно бизнес по програмата „Направи в Индия“, друга доставя интернет до повече от 200 000 потребители в Делхи, а български завод произвежда лекарства в Индия. \r\nБлагодарение на тези и други успешни инициативи двустранният стокообмен има възходяща тенденция. Данните за първите десет месеца на 2018 г. сочат 25% ръст на годишна база. Над 14 500 индийци, или с 23% повече на годишна база са посетили страната ни през миналата година, посочи още министър Захариева. \r\n„Тези връзки ще се засилят още повече с откриването на директна въздушна линия“, коментира българският външен министър пред журналисти след края на срещата. Екатерина Захариева съобщи, че от март български визи ще могат да се получават в над 15 индийски града. \r\n„За тези и редица други конкретни въпроси се договорихме на срещата“, каза още външният ни министър. Тя сподели радостта си да посрещне Сушма Сварадж: „Тя е пример и вдъхновение за толкова много момичета и жени в родината си.“", "date": "2019.02.17", "title": "Министър Екатерина Захариева: Български визи ще се издават в 15 града в Индия"}
{"url": "http://www.focus-news.net/news/2019/02/17/2624463/varna-s-14-poveche-sa-bolnite-ot-skarlatina-v-oblastta-prez-poslednata-sedmitsa.html", "text": "С 14 повече са болните от скарлатина в областта през последната седмица. Това съобщиха за  Радио „Фокус“ – Варна  от Регионалната здравна инспекция  – Варна. По данни на информационната система за събиране и анализиране на данни за заболеваемостта за периода от 8 до 14 февруари във Варненска област от въздушно-капковите инфекции са регистрирани 74 лица, срещу 67 за предходната седмица. Регистрирани са 15 случая на скарлатина, спрямо само един случай от предишния отчетен период. От тях 14 са случаите във Варна и един в малките общини във Варненска област. За сравнение, за същата седмица на 2018 г. болните от скарлатина са били 11.  \r\nСпоред данните на РЗИ – Варна се е понижил броят на заболелите от варицела. През седмицата от 8 до 14 февруари те са 59 на брой, спрямо 66 от втората седмица на февруари. 49 са пациентите с варицела във Варна, а 10 са регистрираните пациенти със същата диагноза в малките общини.  \r\nНе са регистрирани случаи на рубеола във Варна и областта, показват данните на РЗИ – Варна.  \r\nИзвършени са 32 епидемиологични проучвания на болни с остри заразни болести (ОЗБ). \r\nБояна АТАНАСОВА", "date": "2019.02.17", "title": "Варна: С 14 повече са болните от скарлатина в областта през последната седмица"}
{"url": "http://www.focus-news.net/news/2019/02/17/2624460/kyustendil-edin-ot-postradalite-mazhe-pri-masovoto-sbivane-v-grada-e-v-mnogo-tezhko-sastoyanie.html", "text": "Един от пострадалите мъже при масовото сбиване в Кюстендил е в много тежко състояние. Това съобщи за  Радио „Фокус” – Кюстендил  д-р Албена Рапатинска, директор на Център за спешна медицинска помощ в Кюстендил. По думите ѝ при масовото сбиване тази сутрин са пострадали петима души. Единият от тях е починал. Четирима са настанени в болница с разкъсно-контузни рани и пробождания от нож. Четиримата са настанени за лечение в болницата в Кюстендил. Единият от тях е в много тежко състояние и вече е в операционната зала. \r\nВенцеслав ИЛЧЕВ", "date": "2019.02.17", "title": "Кюстендил: Един от пострадалите мъже при масовото сбиване в града е в много тежко състояние"}
{"url": "http://www.focus-news.net/news/2019/02/17/2624466/veliko-tarnovo-dobrovoltsi-organizirat-pochistvane-na-rayona-okolo-tsarkvata-sv-sv-petar-i-pavel.html", "text": "Доброволци организират почистване на района около църквата „Св. св. Петър и Павел“ във Велико Търново. Това съобщиха за  Радио „Фокус“ – Велико Търново  от групата „Доброволно чистене – Велико Търново“. Инициативата ще се проведе от 12.00 часа. Сборният пункт е крепостта „Царевец“. Почистването ще бъде съпроводено от хора и веселие. Очаква се в инициативата да се включат над 70 - 80 човека. Организаторите приканват, който има възможност, да дари работни ръкавици и дебели чували. \r\nТова е поредната инициатива на групата „Доброволно чистене – Велико Търново“. На 18 януари доброволците почистиха района на 1 и 2 Блок на студентските общежития на Великотърновския университет „Св. св. Кирил и Методий“, откъдето събраха над 45 чувала с отпадъци. Община Велико Търново организира извозването на боклука.  \r\nНадежда КРЪСТЕВА", "date": "2019.02.17", "title": "Велико Търново: Доброволци организират почистване на района около църквата „Св. св. Петър и Павел“"}
{"url": "http://www.focus-news.net/news/2019/02/17/2624467/sport-shifrin-specheli-chetvarti-poreden-zlaten-medal-v-slaloma-na-svetovni-parvenstva.html", "text": "Зимни спортове: Американката Микаела Шифрин спечели за четвърти пореден път златния медал в слалома на световни първенства. За 23-годишната Шифрин това бе трети медал на шампионата в Оре, Швеция, след златото в супер-гигантския слалом, както и бронза в алпийската комбинация. \r\nВтора на 58 стотни зад Шифрин завърши шведката Анна Свен-Ларшон, а бронзовото отличие остана за словачката Петра Влъхова, която остана на секунда и три стотни зад победителката.  \r\nОт началото на сезона Шифрин има шест победи в седем старта в слалома.", "date": "2019.02.17", "title": "Спорт: Шифрин спечели четвърти пореден златен медал в слалома на световни първенства"}
{"url": "http://www.focus-news.net/news/2019/02/17/2624456/kyustendil-chast-ot-ulitsa-tsar-osvoboditel-e-blokirana-ot-politsiya-izvarshvat-se-proverki-vav-vrazka-s-masovoto-sbivane-v-grada.html", "text": "Част от централната улица „Цар Освободител” в Кюстендил е блокирана от полиция, извършват се проверки, предаде репортер на  Радио „Фокус” – Кюстендил . Забранено е движението на моторни превозни средства в участъка от кооперативния пазар до Съдебната палата. Причината е случилото се масово сбиване, завършило с наранявания сред участниците и смъртен случай. Извършват се масови проверки на автомобилите, преминаващи през входно-изходните артерии на града. \r\nВенцеслав ИЛЧЕВ", "date": "2019.02.17", "title": "Кюстендил: Част от улица „Цар Освободител” е блокирана от полиция, извършват се проверки във връзка с масовото сбиване в града"}
{"url": "http://www.focus-news.net/news/2019/02/17/2624469/afp-tereza-mey-shte-govori-s-vseki-ot-liderite-v-es-za-da-preodolee-zastoya-v-pregovorite-za-brekzit.html", "text": "Британският премиер Тереза Мей в събота обеща да разговаря с всеки от лидерите на страните-членки на ЕС \"през следващите дни\", както пише в писмо до консервативните депутати, за да ги призове за единство по Брекзит, предава  AFP . \r\nВ писмото до колегите си, откъси от които бяха пуснати от канцеларията й късно в събота, Мей призова партията да \"премине отвъд това, което ни разделя\". \r\nБританският лидер каза, че управляващите тори трябва да пожертват \"личните предпочитания\" за \"висшия национален интерес\". \r\nПризивът бе отправен след като Мей претърпя ново парламентарно поражение свързано с Брекзит тази седмица, което предполага, че краткият период на партийно единство за реформиране на проекта за споразумение за развод на ЕС може да не оцелее, пише агенцията. \r\nВ четвъртък вечерта депутатите отхвърлиха предложение, изразяващо подкрепа за усилията на Мей да търси промени в споразумението с нея, след като членовете на нейната собствена Консервативна партия се въздържаха. \r\nВ писмото си до депутатите в събота премиерът нарече гласуването \"разочароващо\", но настоя, че тя ще продължи да се стреми да осигури промени в така наречения „предпазен механизъм“  в сделката. \r\nОфисът й разкри, че тя планира \"да говори с лидерите на всяка една държава-членка на ЕС в близките дни\".  Юлиян Марков", "date": "2019.02.17", "title": "AFP: Тереза Мей ще говори с всеки от лидерите в ЕС, за да преодолее застоя в преговорите за Брекзит"}
{"url": "http://www.focus-news.net/news/2019/02/17/2624462/gordana-silyanovska-davkova-biografichna-spravka-agentsiya-fokus.html", "text": "Гордана Силяновска-Давкова е родена на 11 май 1955 г. в Охрид. Началното и средното образование завършва в Скопие (1973). Завършила е Юридическия факултет в Скопие (1978), където е получила и магистърска степен. Има докторска степен от Юридическия факултет в Любляна, на тема \"Местното самоуправление - между нормите и реалността\" през 1994 година. \r\nТя е избрана за асистент в Юридическия факултет в Скопие през 1989 г., доцент по конституционно право и политическа система  през 1994 г., а след това и професор през 2004 г. Била е член на Конституционната комисия на Събранието на Република Македония (1990- 1992) и министър на правителството на Република Македония (1992-1994 г.) без портфейл. Тя е експерт на ООН и вицепрезидент на Независимата група за местно самоуправление на Съвета на Европа. Член е на Венецианската комисия. Автор е на стотици научни статии за конституционното право и политическата система. \r\nГордана Силяновска заема твърда позиция против договора от Преспа и промяна на името на Македония.  Юлиян Марков", "date": "2019.02.17", "title": "Гордана Силяновска - Давкова - биографична справка (Агенция \"Фокус\")"}
{"url": "http://www.focus-news.net/news/2019/02/17/2624468/adelina-stefanova-hram-vavedenie-bogorodichno-blagoevgrad-sveti-teodor-tiron-e-mlad-voynik-koyto-e-zhivyal-prez-4-vek-v-rimskata-imperiya.html", "text": "Свети Теодор Тирон е млад войник, който е живял през 4 век в Римската империя. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. „Като добър християнин запалил езически храм и затова му дело го подложили на мъчения, а накрая го изгорили жив на клада. След 50 години византийският император наредил на търговците по време на Великия пост на християните да поръсят с езическа кръв всичко за ядене. Теодор Тирон обаче се явил насън пред архиепископа и предложил християните на този ден да ядат само коливо – сварена пшеница с мед. От тогава до днес християните почитат паметта на светеца с ядене на варено жито“, добави църковният уредник. По думите ѝ в житието на Теодор Тирон не се споменава, че е имал кон или да е служил във войсковата конница, но той винаги се свързва с кон. \r\nНатали СТЕФАНОВА", "date": "2019.02.17", "title": "Аделина Стефанова, храм „Въведение Богородично“ - Благоевград: Свети Теодор Тирон е млад войник, който е живял през 4 век в Римската империя"}
{"url": "http://www.focus-news.net/news/2019/02/17/2624470/api-vremenno-dvizhenieto-se-osashtestvyava-samo-v-aktivnata-lenta-po-avtomagistrala-trakiya-v-uchastaka-ot-km-42-do-km-47-v-posoka-plovdiv-poradi-remontni-deynosti.html", "text": "Временно движението се осъществява само в активната лента по автомагистрала „Тракия“ в участъка от км 42 до км 47 в посока Пловдив поради ремонтни дейности на асфалтовата настилка в изпреварващата лента. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.02.17", "title": "АПИ: Временно движението се осъществява само в активната лента по автомагистрала „Тракия“ в участъка от км 42 до км 47 в посока Пловдив поради ремонтни дейности"}
{"url": "http://www.focus-news.net/news/2019/02/17/2624472/sergey-stanishev-bsp-tryabva-da-ima-edno-na-um-za-abv.html", "text": "БСП трябва да има едно на ум за АБВ. Това каза президентът на ПЕС Сергей Станишев пред журналисти преди Пленума, на който БСП ще обсъди коалиционната си формула и във връзка с появили се слухове за обединение в ляво, предаде репортер на  Агенция \"Фокус\" .  \r\nСтанишев отчете, че АБВ са отцепили гласове от БСП и след изборите са влезли в управлението с ГЕРБ. \"Правете си изводите\", заяви той.  \r\nДеница КИТАНОВА", "date": "2019.02.17", "title": "Сергей Станишев: БСП трябва да има едно на ум за АБВ"}
{"url": "http://www.focus-news.net/news/2019/02/17/2624465/tass-tri-samoleta-s-humanitarna-pomosht-ot-sasht-za-venetsuela-katsnaha-v-kolumbiya.html", "text": "Най-малко три самолета от САЩ с хуманитарна помощ за Венецуела се приземиха в граничния колумбийски град Кукута, където се намира един от разпределителните центрове на съответните стоки. Лидерът на венецуелската опозиция Хуан Гуайо обяви това в социалната мрежа „Туитър“ в събота, цитиран от  TACC .  \r\n\"Нашата борба продължава да дава резултати. Три самолета от Съединените щати пристигнаха днес в Кукута с хуманитарна помощ за повече от 25 000 венецуелци. Ние високо ценим тази подкрепа\", пише политикът. Гуайдо също така призова венецуелците да излязат отново на улиците на 23 февруари в подкрепа на инициативата за доставка на хуманитарна помощ. \r\nПо-рано той заяви, че чуждестранната помощ ще пристигне във Венецуела на 23 февруари. Според него властите ще се опитат да предотвратят доставката му, но опозицията, с помощта на доброволци, все пак  ще може да разпределя храна и лекарства сред населението. От своя страна президентът Мадуро нарече инициативата за предоставяне на хуманитарната помощ \"лошо и евтино олигархично шоу\" и призова съгражданите да се откажат от нея. Въпреки позицията на официален Каракас, на 8 февруари в колумбийския граничен град Кукута бе отворен център за разпространение на хуманитарна помощ за венецуелците.  Юлиян Марков", "date": "2019.02.17", "title": "ТАСС: Три самолета с хуманитарна помощ от САЩ за Венецуела кацнаха в Колумбия"}
{"url": "http://www.focus-news.net/news/2019/02/17/2624461/mvr-izdirvat-se-uchastnitsite-v-masovoto-sbivane-v-kyustendil.html", "text": "Служители на ОДМВР работят по установяване и задържане на участници в масовото сбиване в центъра на Кюстендил, съобщиха от  пресцентъра на МВР.  Тази сутрин е възникнало масово сбиване пред заведение в центъра на Кюстендил, има петима ранени с нож и твърди предмети. Пострадалите са настанени в кюстендилската болница, един от тях е починал. Предприети са незабавни полицейски действия за установяване и задържане на участниците в инцидента, уведомен е дежурен прокурор от окръжната прокуратура.", "date": "2019.02.17", "title": "МВР: Издирват се участниците в масовото сбиване в Кюстендил"}
{"url": "http://www.focus-news.net/news/2019/02/17/2624459/plovdiv-raboti-se-po-otstranyavane-na-shtetite-po-relsoviya-pat-pri-tsentralna-gara-kadeto-deraylira-tovaren-vlak-s-propan-butan.html", "text": "Цистерните с пропан-бутан от дерайлиралия товарен влак в района на Централна гара са изтеглени късно снощи, а локомотивите са изправени на релсите. Това каза за  Радио „Фокус“ – Пловдив  директорът на Областната дирекция на МВР старши комисар Атанас Илков. Днес предстои изтеглянето на локомотивите, като ще бъдат отстранени щетите по релсовия път. „Предполагам, че до края на деня по нищо няма да личи, че е имало проблем с товарния влак“, коментира Илков. Очаква се днес да продължат и огледите на разследващите. \r\nОт фирмата-превозвач съобщиха, че счупена стрелка е причината за дерайлирането на композицията. На местопроизшествието следователите и вещите лица са намерили счупения език на стрелката, както и множество липсващи скрепителни елементи. „Фокус“ припомня , че товарната композиция с 2 локомотива и 25 вагона, превозващи пропан-бутан, дерайлира в 04.15 часа на 16 февруари. \r\nТони МИХАЙЛОВ", "date": "2019.02.17", "title": "Пловдив: Работи се по отстраняване на щетите по релсовия път при Централна гара, където дерайлира товарен влак с пропан-бутан"}
{"url": "http://www.focus-news.net/news/2019/02/17/2624464/kyustendil-s-tezhka-cherepno-mozachna-travma-e-edin-ot-postradalite-pri-masovoto-sbivane-v-grada-shte-bade-transportiran-za-lechenie-v-umbalsm-pirogov.html", "text": "С тежка черепно-мозъчна травма е един от пострадалите при масовото сбиване в града. Това съобщиха за  Радио „Фокус” – Кюстендил  от Многопрофилна болница за активно лечение „Д-р Никола Василиев” – Кюстендил. Екипът е взел решение мъжът да бъде транспортиран за лечение в УМБАЛСМ „Н. И. Пирогов”. В болницата в Кюстендил се полагат грижи за лечението на останалите пострадали при инцидента, които са с разкъсно-контузни рани.  \r\nВенцеслав ИЛЧЕВ", "date": "2019.02.17", "title": "Кюстендил: С тежка черепно-мозъчна травма е един от пострадалите при масовото сбиване в града, ще бъде транспортиран за лечение в УМБАЛСМ „Пирогов”"}
{"url": "http://www.focus-news.net/news/2019/02/17/2624473/burgas-v-zhk-meden-rudnik-se-provezhda-kukerski-praznik-na-grupa-koziyat-rog.html", "text": "В жк. „Меден Рудник“ се провежда кукерски празник на група „Козият рог“, предаде репортер на  Радио „Фокус“ – Бургас . Близо 100 души са се събрали да играят кукерски игри, за да прогонят зимата, злите духове и болестите. Едни от най-младите участници са дъщерите на бившия ръководител на групата „Козият рог“ Тодор Чепов.  \r\n„В продължение на няколко дни Мария и Петя се приготвяха за празника усърдно, смело и с хъс, за мен е огромна чест и радост да виждам как дъщерите ми имат желание да бъдат част от тази българска традиция“, посочи Тодор Чепов.  \r\nТой каза, че името на групата „Козият рог“ е избрано преди около 10 години с решението на общо събрание и до ден днешен е запазила името си, като всяка година десетки жители на жк „Меден Рудник“ се събират, за да отбележат празника. \r\nМария КУРТЕВА", "date": "2019.02.17", "title": "Бургас: В жк. „Меден Рудник“ се провежда кукерски празник на група „Козият рог“"}
{"url": "http://www.focus-news.net/news/2019/02/17/2624476/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-fevruari.html", "text": "„Софийска вода” временно ще прекъсне водоснабдяването в някои части на столицата на 18 февруари. Това съобщиха от пресцентъра на  дружеството . \r\nВъв връзка с реконструкция на уличен водопровод  на бул. „Ген. Едуард Тотлебен\" в Центъра се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Ген. Едуард Тотлебен“ от бул. „Академик Иван Гешов“ до ул. „Константин Иречек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Баница“ ъгъла с бул. „Ген. Едуард Тотлебен“. \r\nВъв връзка с подмяна на сградно водопроводно отклонение на ул. „Владово“ в жк. „Христо Смирненски“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Спътник“, ул. 593, бул. „Шипченски проход“, ул. „Владово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владово“ ъгъла с ул. „Спътник“. \r\nВъв връзка с подмяна на спирателни кранове на ул. „Васил Левски“ във вилна зона „Мало Бучино“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Хаджи Димитър“, ул. „Стефан Караджа“, ул. „Дъб“, ул. „Христо Ботев“, ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Стефан Караджа“. \r\nВъв връзка с реконструкция на уличен водопровод на ул. „Ген. Иван Колев в кв. „Кръстова вада“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „ Емилиян Станев“ от ул. „Проф. Марин Големинов“ до ул. „Никола Крушкин - Чолака“. Ул. „Ивайло Петров“, ул. „Йосиф Брадати“, ул. „Никола Крушкин - Чолака“ от  №10 до №16, ул. „Ген. Иван Колев“ от ул. „Димитър Манчев“ до ул. „Проф. Марин Големинов“, ул. „Иван Колев“ от № 40 до № 46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алдомировска“ ъгъла с бул. „Генерал Николай Столетов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.17", "title": "„Софийска вода” временно ще прекъсне водоснабдяването в някои части на столицата на 18 февруари"}
{"url": "http://www.focus-news.net/news/2019/02/17/2624479/korneliya-ninova-bsp-s-gebrev-i-eventualnoto-prane-na-pari-vav-venetsuela-gerb-ni-otdalechevat-sas-svetkavichna-skorost-ot-evropeyskoto-badeshte-shengen-i-evrozonata.html", "text": "С „Гебрев“ и евентуалното пране на пари във Венецуела ГЕРБ ни отдалечеват със светкавична скорост от европейското бъдеще  - Шенген и Еврозоната. Това каза лидерът на БСП Корнелия Нинова в политическия си доклад по време на заседанието на Националния съвет на партията, предаде репортер на  Агенция „Фокус“  Нинова отчете пред Пленума, че са ни връхлетели скандали отвън.  \"С отравянето или опита за убийство на г-н Гебрев и евентуалното пране на пари от Венецуела през България. Четири години българските институции, българското правителство е знаело за първия случай за г-н Гебрев, защото е правило разследване и си е мълчало. За да дойде момент външни партньорски служби и посланици да поставят много категорично въпроса в България. Второто събитие с международен привкус - това за съмнение за пране на пари от Венецуела през българска банка, се случи в момента, в който българското правителство излезе с позиция срещу президента Мадуро. В същото време държавната петролна компания е превеждала пари в България. Това е стряскащо и показва няколко неща. Ако българските служби и институции за знаели за това и са го премълчали, те са съучастници. Ако не са знаели, то те са неспособни да гарантират националната сигурност на България“, подчерта лидерът на БСП. \r\nДеница КИТАНОВА", "date": "2019.02.17", "title": "Корнелия Нинова, БСП: С „Гебрев“ и евентуалното пране на пари във Венецуела ГЕРБ ни отдалечеват със светкавична скорост от европейското бъдеще - Шенген и Еврозоната"}
{"url": "http://www.focus-news.net/news/2019/02/17/2624475/otets-yordan-georgiev-zhitieto-na-sv-teodor-e-primer-za-duhoven-podvig.html", "text": "Житието на св. Теодор Тирон е пример за духовен подвиг, поука и утеха за нас християните. Това каза за  Радио „Фокус“ – Пловдив  отец Йордан Георгиев, архиерейски наместник на Асеновград. Той посочи, че Теодор бил римски войник в императорския полк в град Амасий в малоазийската област Понт. Царете Максимиан и Максимин, които живеели в началото на IV век, в своята ревност към езическата вяра заповядали да принуждават християните да принасят жертви на боговете. „Когато началникът на полка искал да принуди към Теодор жертвоприношение, той му заявил, че е християнин и няма да принесе жертва на идолите. Началниците на войските и на града го убеждавали да се покори, но Теодор продължавал да не склонява. Началниците го оставили временно, като се надявали, че ще се вразуми и покори на тяхната воля. Но той, без да се бои от опасността, гръмко славел Бога. Между това продължавали строго да преследват християните и да ги принуждават да принасят жертви на идолите. Онези, които не искали да изпълнят тая повеля, били затваряни в тъмница. Теодор ги съпровождал, като ги увещавал към твърдост и търпение\", посочи отец Георгиев. По думите му през една нощ Теодор, движим от ревност към истинската вяра, подпалил един от главните идолски храмове. „Това забелязали някои езичници, които донесли за него на градоначалника. Управителят повикал Теодор на съд. Той без всякакъв страх признал постъпката си и управителят заповядал да го бият. Той го заплашил с още по-жестоки мъчения, ако не се подчини на царската повеля. Но Теодор спокойно му отговорил, че не се бои от мъки, защото очакването на бъдещите блага го укрепява. Управителят заповядал да отведат Теодор в тъмница, а вратата на тъмницата да заключат и запечатат, защото искал да го умори чрез глад“, каза още отец Йордан. По думите му многократно управителят се опитал да принуди Теодор да принесе жертва на боговете, но безуспешно. „Тогава заповядал да мъчат Теодор с железни куки, но сред жестоките страдания мъченикът е проявил непоколебимо търпение. Накрая издал присъда Теодор да бъде изгорен на клада. С молитва той предал на Бога душата си. Една благочестива и добродетелна жена помолила да вземе тялото на свети Теодор. Когато ѝ предали честните мощи, тя ги помазала с благовонно миро, обвила ги в чиста плащаница и ги погребала в дома си в град Евхаити, в Амасийската митрополия, и всяка година чествала паметта на мъченика. Светият великомъченик Теодор починал на 17 февруари около 306 година, при царуването на император Максимиан“, добави архиерейският наместник на Асеновград. \r\nОтец Йордан каза още, че около 50 години след смъртта на Теодор във Византия царувал Юлиан Отстъпник. „Той мразел християните и се стараел да им прави всевъзможни пакости. Знаейки, че пред първата седмица от светата Четиридесетница те пазят строг пост, той за да ги подиграе, заповядал на цариградския управител да поръси с кръв от идолски жертви всички неща за ядене, продавани на пазара. Заповедта му била изпълнена. Но св. мъченик Теодор се явил на архиепископа във видение и му казал да забрани на християните да купуват каквото и да е от пазара, понеже нещата за ядене са поръсени с кръв от идолски жертви. Казал също всички тези, които нямат храна у дома си, да си правят коливо. Архиепископът изпълнил заповяданото и цяла седмица християните се хранели с коливо. Юлиан видял, че мярката не сполучила и заповядал отново да продават храните както преди. Църквата, за благодарност на св. Теодор, запазила досега обичая – в събота на първата седмица от Великия пост чрез коливо да почита паметта на светия великомъченик“, посочи отец Йордан. \r\nТони МИХАЙЛОВ", "date": "2019.02.17", "title": "Отец Йордан Георгиев: Житието на св. Теодор е пример за духовен подвиг"}
{"url": "http://www.focus-news.net/news/2019/02/17/2624474/s-kvorum-ot-126-dushi-zapochna-plenumat-na-bsp.html", "text": "С кворум от 126  души започна Пленумът на БСП, предаде репортер на  Агенция „Фокус“ . Членовете на Националния съвет утвърдиха и дневния си ред. По първа точка лидерът на БСП Корнелия Нинова ще представи своя доклад за актуалната политическа обстановка и задачите пред оглавяваната от нея партия. Дневният ред на Пленума включва още коалиционната формула за участие на БСП в евроизборите, актуализиране на Правилника за регистрация в БСП и осъществяване дейността на идейно-политическите и професионално-творческите партийни структури и приемане на Правилник за електронното участие в дейността на партията, както и План за работата на Националния съвет за първото полугодие на 2019 г. На вниманието на членовете на Националния съвет на БСП се поставя и избора на нов главен редактор на вестник „Дума“. Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността са двама: Ивелин Николов и Таня Джаджева. \r\nДеница КИТАНОВА", "date": "2019.02.17", "title": "С кворум от 126 души започна Пленумът на БСП"}
{"url": "http://www.focus-news.net/news/2019/02/17/2624478/sport-despodov-i-kalyari-s-pobeda-21-sreshtu-parma.html", "text": "Футбол:  Каляри победи гостуващия Парма с 2:1 в среща от 24-ия кръг на италианската Серия “А” и спря негативната серия от три шампионатни загуби и пет кръга без успех – четири поражения и едно реми. Българският национал и бивш нападател на ЦСКА Кирил Десподов се появи в игра за домакините след почивката в 56-ата минута на мястото на Алесандро Дейола и още с първото си докосване получи аплодисменти от публиката на \"Сардиния Арена\". \r\nСлед петата си победа за сезона Каляри събра 24 точки на 14-ата позиция и се отдалечи на 6 от опасната зона преди останалите срещи от кръга. Парма допусна 11-а загуба и е на 12-о място с 29 точки.", "date": "2019.02.17", "title": "Спорт: Десподов и Каляри с победа 2:1 срещу Парма"}
{"url": "http://www.focus-news.net/news/2019/02/17/2624477/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: По темата за „Червената“ и „Синята“ лампи в регионалната политика и координацията ѝ с хората,  МС и законността - Иво Димов, кмет на Димитровград; по въпроса иска ли Църквата да бием децата си и изнасилените да раждат - Негово Високопреосвещенство Антоний, Западно и Средноевропейски митрополит; по темата за „акулите“ и „рибките“ в политиката, икономиката, синдикализма - президентът на КНСБ Пламен Димитров, президентът на КТ \"Подкрепа\" Димитър Манолов и председателят на КАП Магдалена Милтенова; по въпроса ще „изгрее“ ли ДПС в небето на властта - Рамадан Аталай, ДПС. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.02.17", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/02/17/2624471/lokalno-s-makedoniya-shestata-prezidentska-nadprevara-poluchi-svoya-prav-uchastnik.html", "text": "ВМРО-ДПМНЕ избра своя кандидат за президент на страната вчера – номинира университетския професор Гордана Силяновска-Давкова, пише македонското електронно издание  „Локално“ . \r\nВ състезание срещу  останалите осем кандидати от опозиционната партия, тя спечели мнозинство (408) от 519 делегати, които гласуваха на конгреса в Струга,  без да е необходим втори тур на гласуване. \r\nСиляновска-Давкова е професор в Юридическия факултет в Скопие, от където ВМРО-ДПМНЕ е номинирала преди десет години бившия си кандидат – десетия  действащ президент Георги Иванов, чийто мандат изтича на 12 май. \r\n\"За мен е ясно, че не можете да отидете на избори, да не говорим за победа, ако зад вас няма силна партия\", каза Силяновска-Давкова на конгреса. По отношение на нейните възгледи тя посочи, че тя не е националистка, а държи на върховенство на закона. \"Законите трябва да бъдат в рамките на Конституцията, за да бъдат добри\", подчерта тя. \r\nС избирането й президентската надпревара през април получи първия си участник, а в следващия период трябва да станат известни нейните противници, които ще се състезават за държавен глава. \r\nСлед точно две седмици, на 3 март, СДСМ ще избере своя кандидат на конгреса. Изпълнителният съвет на партията упълномощи президента, генералния секретар и секретаря на СДСМ да се консултират с коалиционни партньори, с други парламентарни и извънпарламентарни партии, за да се постигне консенсусен кандидат за президент. \r\nПартньорът на СДСМ в правителството – Демократичния съюз за интеграция (ДСИ) в края на януари единодушно реши да участва самостоятелно на президентските избори, но говорителят му Буяар Османи заяви, че ръководството на партията също дава възможност, ако се създадат условия за сътрудничество с други политически партии, лидерът на партията да говори с албански политически партии или с партии от други етнически общности след концепцията за консенсусен кандидат. \r\nПървата и досега единствена кандидатура за президент на СДСМ е бившият посланик Георги Филипов. Номинациите продължават до 19 февруари. Премиерът Зоран Заев, министрите Никола Димитров, Радмила Шекеринска и Оливер Спасовски, националният координатор за НАТО Стево Пендаровски, бяха споменати като възможни кандидати от СДСМ. \r\nНякои от по-малките партии обявиха, че ще влязат в президентската си надпревара със свои кандидати. \r\nИзпълнителният комитет на СДСМ реши на заседанието във вторник, че няма да има предсрочни парламентарни избори, за които настоява ВМРО-ДПМНЕ, обяснявайки, че са се ангажирали да постигнат резултати в икономиката. \r\n„Гражданите искат резултати в икономиката, реформите и интеграцията. Управляващата партия, която на първо място поставя интересите на гражданите и държавата, не мисли за предсрочни парламентарни избори, дори когато рейтингите и подкрепата на гражданите са много по-високи от тези на опозицията, заявиха от СДСМ след заседанието на Изпълнителния съвет.  Юлиян Марков", "date": "2019.02.17", "title": "„Локално“ (С. Македония)‘ Шестата президентска надпревара получи своя пръв участник"}
{"url": "http://www.focus-news.net/news/2019/02/17/2624486/blagoevgrad-katastrofa-mezhdu-dva-leki-avtomobila-e-stanala-na-ul-vlado-chernozemski-nyama-postradali.html", "text": "Катастрофа между два леки автомобила е станала на ул. „Владо Черноземски“, няма пострадали, предаде репортер на  Радио „Фокус“ – Пирин . Нанесени са само материални щети. Движението не е затруднено. Необходимо е да се шофира с повишено внимание в района, защото улицата е двулентова, а катастрофиралите коли са в едното платно. \r\nЛивия НИНОВА", "date": "2019.02.17", "title": "Благоевград: Катастрофа между два леки автомобила е станала на ул. „Владо Черноземски“, няма пострадали"}
{"url": "http://www.focus-news.net/news/2019/02/17/2624487/iliana-benovska-g-zho-ninova-politicheskiyat-dioptar-li-vi-e-malak-che-ne-vizhdate-dps-i-gerb-vi-tegliha-shut-a-ot-vlastta.html", "text": "Г-жо Нинова, политическият диоптър ли ви е малък, че не виждате - ДПС и ГЕРБ ви „теглиха шут“-а от властта? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\n98 дни остават до изборите на български представители в ЕП на 26 май 2019 година. В края на есента следват избори за местна власт. И вие, Нинова, пролетно, пак се размечтахте да станете министър-председателка. \r\nВие, Нинова, новата председателка на 100-летницата БСП, дойдохте на власт в партията благодарение на силното партийно рамо на областния на БСП в Пловдив Георги Гергов. Малко след това, в стила на призивите ви към лидера на ГЕРБ и премиер Бойко Борисов „да се разберете като мъже“, се опитахте да подражавате на Борисов и като футболист-КА, и „теглихте шута“ на Гергов, с мечтата, че отстраняването на Гергов и подражанието на Борисов ви доближават до премиерския пост.  \r\nНо! Г-жо Нинова, явно, историческите познания за прехода след 1989-та ви липсват тотално. Ще ви напомня само 2 крилати фрази за ефективно теглени „шутове“ към БСП от този период. Първата принадлежи на сегашния народен представител от ГЕРБ Георги Марков и гласи: “СДС-арски шут на БКП“. Втората произнесе сегашният почетен председател на ДПС д-р Ахмед Доган: „ Ляв ДПС-арски шут“.  \r\nИ двата „шута“ обезкървиха БСП и я отдалечиха за много и за дълго от властта. От 2009-та БСП не е печелила парламентарни избори. В София БСП не е имала кмет от 1990-та. 2014-та БСП не се задържа и 1 година в управлението. А евродепутатите на БСП, независимо, че сте партия 100-летница, са колкото на 30-годишната ДПС и почти 2 пъти по-малко от тези на 10-годишната ГЕРБ.  \r\nЩе си позволя да ви напомня, г-жо председателка на БСП, думите на Иисус от Библията: „Който нож вади, от нож умира.“ Та, уважаема г-жо Нинова, както се пее и в една песен на Руши: „Къде, кога, връща се всичко. Сега, така, всичко се връща.“  \r\nГ-жо Нинова, политическият диоптър ли ви е малък, че не виждате - ДПС и ГЕРБ ви „теглиха шут“ от властта? \r\nАз съм Беновска. И питам.", "date": "2019.02.17", "title": "Илиана Беновска: Г-жо Нинова, политическият диоптър ли ви е малък, че не виждате - ДПС и ГЕРБ ви „теглиха шут“-а от властта"}
{"url": "http://www.focus-news.net/news/2019/02/17/2624481/pazardzhik-tsarkvata-sveti-teodor-tiron-v-selo-radilovo-otbelyazva-svoya-hramov-praznik.html", "text": "Църквата „Свети Теодор Тирон“ в село Радилово отбелязва своя храмов празник, съобщи за  Радио „Фокус“ – Пазарджик  Благой Харизанов, кмет на пещерското село. В чест на празника се отслужва тържествена Литургия и ще бъде раздаден курбан за здраве.  \r\n„Църквата в селото има най-сериозна нужда от ремонт. Подът е изгнил и трудно се преминава по него. Имаме изготвен проект за нейното ремонтиране, като проекторазходите възлизат на стойност от около 53 хиляди лева. Изпратили сме молба за съдействие към Комисията по вероизповеданията към Министерски съвет и други отговорни институции“, уточни Харизанов.  \r\nХрамът „Свети Теодор Тирон” в село Радилово се сочи като една от най-стари действащи вкопани църкви в Пазарджишкия край. Тя е със статут на паметник на културата от местно значение. На южната врата на църквата, под стенописа на Свети Теодор Тирон има написано послание, където е отбелязано, че църквата е построена и осветена през 1818 година. По време на Априлското въстание е опожарена, възстановена е през 1883 година. \r\nАлбена ЖИЛЕКОВА", "date": "2019.02.17", "title": "Пазарджик: Църквата „Свети Теодор Тирон“ в село Радилово отбелязва своя храмов празник"}
{"url": "http://www.focus-news.net/news/2019/02/17/2624483/korneliya-ninova-bsp-sgovorat-za-izborniya-kodeks-beshe-grozen-pazarlak-koyto-beshe-predlozhen-i-na-nas-imam-samochuvstvieto-che-nie-go-otkazahme.html", "text": "Сговорът за Изборния кодекс беше грозен пазарлък, който беше предложен и на нас – имам самочувствието, че ние го отказахме. Това каза лидерът на БСП Корнелия Нинова в политическия си доклад по време на заседанието на Националния съвет на партията, предаде репортер на  Агенция „Фокус“  „Споровете за Изборния кодекс показаха и нещо далеч по-сериозно, за което ние сме говорили, но то сега придоби видимост“, подчерта Нинова. „Две години говорим срещу задкулисието и модела на прехода, в който всички партии тайничко се сговарят за собствени и партиен интерес, някъде по тъмно“, обясни лидерът на БСП. Нинова подчерта, че нощта на приемането на Изборния кодекс е била брилянтен пример за това сговаряне.  „Това беше грозен пазарлък за партийни интереси. Пазарлък, който беше предложен и на нас. Имам самочувствието, че ние го отказахме и да ви кажа, че трябва да се гордеем с това. Това е доказателство за думите ни. На този модел трябва да се сложи край. Моделът на прехода и задкулисието трябва да спре. Да се сложат на масата откритите разговори между партиите и резултата от тях“, коментира Нинова.  По думите й в онази нощ положението е било: „ти на мене, аз на тебе“. „Не сме участвали като партия в този грозен пазарлък“, подчерта Нинова.  \r\nДеница КИТАНОВА", "date": "2019.02.17", "title": "Корнелия Нинова, БСП: Сговорът за Изборния кодекс беше грозен пазарлък, който беше предложен и на нас – имам самочувствието, че ние го отказахме"}
{"url": "http://www.focus-news.net/news/2019/02/17/2624489/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“ издание на  Радио „Фокус“  всяка седмица ви представяме личности, борили се за Освобождението, културното и духовното въздигане на Северозапада. 2019 е юбилейна година за парламентаризма в българската държава. На 19 февруари почитаме паметта на Апостола на свободата Васил Левски, отбелязваме 146 години от обесването му. Красимир Григоров от Регионалния исторически музей във Враца ще ни разкаже за посещението на Левски във Враца и полагането на основите на революционния комитет в града.  \r\nУникален стенопис, в който грее образът на Васил Левски, е изрисуван в храм „Свети вмчк. Димитър Солунски“ във Видин. Стенописът е огромен и се намира на северната стена на църквата, където е и престолът на свети Йоан Рилски в храма. В предаването ще чуете подробности за този стенопис. \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край, които с делата си допринасят за неговия просперитет и развитие. За Вършец, който се утвърждава като водещ в СПА туризма в Северозапада разказва Даниела Лилова от Туристическия център в курортния град. \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.02.17", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2019/02/17/2624482/tass-parizhkata-politsiya-e-zadarzhala-29-protestirashti-po-vreme-na-sabotnite-protesti.html", "text": "Парижката полиция задържа в събота 29 участници в демонстрациите на движението на \"жълтите жилетки\". Това съобщи в неделя телевизионният канал BFM, като цитира източник от столичната полиция, предава  TACC . \r\nПоредната вълна на протести, които се проведоха из цяла  Франция на 16 февруари, събра над 40 000 души в демонстрациите. От тях около 5 хиляди \"жълти жилетки\" излязоха по улиците на Париж. През деня протестиращите многократно се сблъскваха с полицията. По време на един от най-големите сблъсъци на площада пред Дома на инвалидите, полицията използва сълзотворен газ. \r\nДвижението на \"жълтите жилетки\" възникна във Франция в средата на ноември в знак на протест срещу растящите цени и данъци. В последствие се оказа, че исканията на протестиращите са насочени срещу институциите на държавната власт, които те обвиняват за неефективното управление на страната и недостатъчните мерки за борба с бедността. Често протестите са придружени от бунтове, плячкосване и вандализъм. \r\nСпоред социологическата служба на Ifop, публикувана в неделя в вестник Journal du Diemache, 52% от французите смятат, че \"жълтите жилетки\" трябва да спрат демонстрациите си. Според социолозите подкрепата за движението сред населението през последните седмици е намаляла значително.  Юлиян Марков", "date": "2019.02.17", "title": "ТАСС: Парижката полиция е задържала 29 протестиращи по време на съботните протести"}
{"url": "http://www.focus-news.net/news/2019/02/17/2624484/nkzhi-othvarlya-versiyata-za-schupenata-strelka-prichinila-derayliraneto-na-tovarniya-vlak.html", "text": "До края на деня ще бъдат изтеглени двата локомотива, които дерайлираха вчера на Централна гара в Пловдив. Това заяви за  БНР  генералният директор на Национална компания „Железопътна инфраструктура“ Красимир Папукчийски. От снощи влаковете се движат по разписание. Тече проверка за теглително уравновесяване на локомотивите, което се провежда под ръководството на председателя на комисията по разследването на инцидента. \r\nВ момента се свалят данните от черната кутия на машината. \r\nГенералният директор на НКЖИ заяви, че не приема тезата на фирмата-собственик на композицията, че счупен език на стрелка е причина за инцидента. \r\n„Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние“, коментира Красимир Папукчийски. \r\nТой уточни, че няколко часа преди инцидента по същия маршрут минават две други композиции с по-голяма брутна тежест. \r\n„Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките“, коментира генералният директор на НКЖИ. \r\nКрасимир Папукчийски допълни, че не се съмнява в релсовия път. „Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо за да преминават такива влакове“, категоричен е Папукчийски.", "date": "2019.02.17", "title": "НКЖИ отхвърля версията за счупената стрелка, причинила дерайлирането на товарния влак"}
{"url": "http://www.focus-news.net/news/2019/02/17/2624492/pazardzhik-protest-na-spetsialistite-po-zdravni-grizhi-shte-se-provede-pred-sgradata-na-obshtinata-na-1-mart.html", "text": "Протест на специалистите по здравни грижи ще се проведе пред сградата на Общината на 1 март, съобщиха  организаторите . Проявата е част от националния протест, който ще бъде в същия ден в София пред Министерство на здравеопазването, а в големите градове – пред сградите на общините. Исканията на специалистите по здравни грижи са формулирани в декларация, която е организирана като подписка и под нея всеки може да постави своя подпис в подкрепа на това да има еднаква основна заплата за всички специалности по здравни грижи, в размер на две минимални работни заплати. Медицинските специалисти настояват и за допълнителни възнаграждения с регламентирани правила, както и за връщане на медицинските стандарти, за допълнително заплащане при работа в Спешно отделение и ОАИЛ, за клас прослужено време 1.2% на година и др. На първо място в декларацията стои искането да няма търговски дружества в здравеопазването. Декларацията е разпространена във всички здравни заведения в областта. Общината е уведомена за организирания на 1 март протест. Декларацията е изпратена до Министъра на здравеопазването и Националния омбудсман.", "date": "2019.02.17", "title": "Пазарджик: Протест на специалистите по здравни грижи ще се проведе пред сградата на Общината на 1 март"}
{"url": "http://www.focus-news.net/news/2019/02/17/2624494/plovdiv-vazpomenatelna-tseremoniya-shte-se-sastoi-na-ploshtad-vasil-levski-v-karlovo-po-povod-146-godini-ot-gibelta-na-apostola-na-svobodata.html", "text": "В Карлово продължават събитията от възпоменателно отбелязване на 146 години от гибелта на Васил Левски. Това съобщиха за  Радио „Фокус“ – Пловдив  от Община Карлово. На 18 февруари в 18.00 часа ще се състои възпоменателна церемония на площад „Васил Левски“, а в 19.00 часа в зрителната зала на НЧ „Васил Левски“ ще бъде представен възпоменателен ученически спектакъл „Васил Левски – един неосъществен сценарий“. \r\nНа 19 февруари от 09.00 часа в храм „Св. Богородица“ в Карлово ще бъдат отслужени архиерейска света Литургия и панихида в памет на Апостола. От 11.00 часа ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в НЧ „Васил Левски“ с представянето на спектакъла „Великденско вино“ на читалищен театър „Елена Снежина“. \r\nВъзпоменателното отбелязване е под патронажа на вицепрезидента на Република България Илияна Йотова. Съорганизатори са Национален музей „Васил Левски“, Фондация „Васил Левски“, 61-ва Стрямска механизирана бригада, СУ „Васил Левски“ и НЧ „Васил Левски – 1861 г.“ \r\nПрограмата по повод годишнината започна още на 11 февруари с откриване на изложба на Стефан Йорданов, посветена на паметта за Левски. На 12 февруари в зала „Васил Караиванов“ бе представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\nТони МИХАЙЛОВ", "date": "2019.02.17", "title": "Пловдив: Възпоменателна церемония ще се състои на площад „Васил Левски“ в Карлово по повод 146 години от гибелта на Апостола на свободата"}
{"url": "http://www.focus-news.net/news/2019/02/17/2624491/korneliya-ninova-bsp-g-n-borisov-ili-ste-premier-i-poemate-otgovornostta-za-vsichko-ili-prosto-zayavete-che-ste-izmoren-i-i-otstapete-patya-za-predsrochni-izbori.html", "text": "Г-н Борисов, или сте премиер и поемате отговорността за всичко, или просто заявете, че сте изморен и и отстъпете пътя за предсрочни избори. Това каза лидерът на БСП Корнелия Нинова в политическия си доклад по време на заседанието на Националния съвет на партията, предаде репортер на  Агенция „Фокус“  „Интересно е, че на фона на тези горещи събития и в Българияq и със загубата на доверие с тези международни скандали отвън, премиерът Борисов, който обикновено е активен и поема отговорност за всичко, се скри“, подчерта Нинова. Тя изтъкна, че редките му изявления не могат да бъдат приемливи за премиер на държавата и лидер на управляващата партия. „По скандала „Ало, Банов съм“, което е корупция на най-високо равнище чрез министри, той казва: „Не искам да влизам в това“. Как не искаш да влизаш? Това е твой министър, това е твоя Министерски съвет. Там се договаряте как да крадете пари и ти не искаш да влизаш в това. По Изборния кодекс казва: „Те нека си говорят, аз нямам отношение към това. Прехвърлил съм го на парламентарната група“. Г-н Борисов, или сте премиер и поемате отговорността за всичко, което се случва и във вашата група и решенията на мнозинството и като премиер на страната, или просто заявете, че сте изморен и не можете да правете това и отстъпете пътя за предсрочни избори и да дойдат и партии, и хора, които могат не само да стабилизират държавата, но и да й дадат друг път за развитие“, обърна се към премиера Бойко Борисов лидерът на БСП Корнелия Нинова. Тя подчерта, че БСП няма да спре дотук с Изборния кодекс. „Подготвили сме сигнала до Венецианската комисия“, каза Нинова и отново се обърна към президента на наложи вето на кодекса. „Нашите колеги юристи работят по конституционна жалба. Най-важното в този спор е да не позволим базисни ценности на българското общество да бъдат заличени“, допълни Нинова.  \r\nДеница КИТАНОВА", "date": "2019.02.17", "title": "Корнелия Нинова, БСП: Г-н Борисов, или сте премиер и поемате отговорността за всичко, или просто заявете, че сте изморен и и отстъпете пътя за предсрочни избори"}
{"url": "http://www.focus-news.net/news/2019/02/17/2624495/blagoevgrad-v-posetitelskiya-informatsionen-tsentar-v-bansko-shte-se-provede-kinopanorama-snow-cinema-s-edni-ot-nay-dobrite-filmi-za-ski-i-snoubord.html", "text": "От 21 до 23 февруари в Посетителския информационен център в Банско ще се проведе Кинопанорама „Snow cinema“ с едни от най-добрите филми за ски и сноуборд. Това каза за  Радио „Фокус“ - Пирин  Натали Петрова, организатор на кинопанорамата и на Банско филм фест. „Входът е свободен. Организатори са Община Банско и Банско филм фест. Кинопанорамата ще се проведе от 21 до 23 февруари в страхотното ново кино в Посетителския информационен център. Тази кинопанорама е единствената по рода си. Всички филми са премиерни и по тази причина тя няма аналог като културно събитие в България“, отбеляза тя. Натали Петрова подчерта, че тези филми няма как да бъдат изтеглени от интернет. По думите ѝ програмата включва както чисто екстремни филми, представящи предизвикателствата пред волята и духа, така и теми за планинарската култура и значимостта на зимните спортове като начин на живот.  \r\n„Кинопанорамата Snow cinema Bansko представлява едно пътешествие на различни точки от земята. Част от филмите показват и премиерни спускания със ски. В същото време това са и едни човешки истории, за да видим до колко и до къде стига рискът, къде е границата между възможностите, колко струва и каква е цената на страстта към планината. В същото време целият спектър на дейностите в снежната планина ще бъде представен в тези филми. Това не са просто едни видеа, заснети на различни точки от планетата, а уроци по география и история, защото се връщаме например на Олимпийските игри“, коментира тя.  \r\nПетрова отбеляза, че акцент в програмата е филмът „Руси – Коломбин – дуел за върха“, който представя  историята на двама млади спортисти, които делят всичко и се надпреварват в стил ски алпийски дисциплини по време на най-голямото ски събитие в света – Олимпийските зимни игри в Сапоро през 1972 година. По думите ѝ това е и първият филм, с който ще бъде открита кинопанорамата. \r\nНатали СТЕФАНОВА", "date": "2019.02.17", "title": "Благоевград: В Посетителския информационен център в Банско ще се проведе Кинопанорама „Snow cinema“ с едни от най-добрите филми за ски и сноуборд"}
{"url": "http://www.focus-news.net/news/2019/02/17/2624485/korneliya-ninova-bsp-predlagam-pg-na-bsp-za-balgariya-da-napusne-balgarskoto-narodno-sabranie.html", "text": "Предлагам ПГ на \"БСП за България\" да напусне българското Народно събрание. Това каза лидерът на БСП Корнелия Нинова по време на Пленума, предаде репортер на  Агенция \"Фокус\".  \r\n\"Със следните аргументи. Законодателният орган, върховният орган в държавата се ползва с 8 % доверие. Вместо там да се правят и коват истинските закони, които да подобряват живота на българските граждани се прави тежък лобизъм в интерес на фирми и олигарси и се правят задкулисни партийни договорки. Ние нямаме място в тези договорки и в този тип законодателство. Предложихме своята алтернатива, с алтернативен бюджет. Нищо от това не се приема. Парламентът не е превърнат в място, където се водят спорове за политики, а място, където се водят жълти спорове, обидни дебати\", обоснова се Нинова. Тя предложи Пленумът да обсъди този въпрос и постави следните условия пред управляващото мнозинство - ГЕРБ, Патриоти, ДПС и \"Воля\": избор на нова ЦИК, отмяна на  срамните среднощни гласувания по ИК, връщане на преференцията и започване отново на дебата за машинното гласуване.  \r\n\"Не се притесняваме от това, че сме единствените и различните. Когато се бориш със задкулисието, няма как да застанеш от другата страна. Не сме в изолация, защото сме с онези български граждани, които се борят с този модел\", заяви още лидерът на БСП.   \r\nДеница КИТАНОВА", "date": "2019.02.17", "title": "Корнелия Нинова, БСП: Предлагам ПГ на \"БСП за България\" да напусне българското Народно събрание"}
{"url": "http://www.focus-news.net/news/2019/02/17/2624480/d-r-anka-baeva-rzi-varna-mnogo-ot-lichnite-lekari-ne-sa-se-sblaskvali-s-morbili-zatova-izprashtame-predpisaniya-kam-tyah.html", "text": "Много от личните лекари не са се сблъсквали с морбили, затова изпращаме предписания към тях. Това каза в интервю за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. По думите ѝ морбили е трудно за локализиране заболяване, тъй като неговите симптоми наподобяват тези на други по-леки заболявания. „Проблем е, че много от джипитата не са се срещали с това заболяване. То рядко се вижда. Затова са нашите предписания - да ги насочваме да мислят и за това. На всяко съмнително лице ще се взема проба, която ще се изпраща до Националната референта лаборатория в София за изследване“, съобщи д-р Анка Баева. По думите ѝ освен на общопрактикуващите лекари във Варненска област, РЗИ – Варна разчита на бдителността на всички родители. „Много разчитаме най-вече на родителите, които непрекъснато са с децата си и ги наблюдават по всяко време. Те трябва да информират и нас, и общопрактикуващия си лекар, за да може да се хваща заболяването още в началото“, посочи д-р Баева.  \r\nПо думите ѝ болничните заведения във Варна са подготвени при евентуални случаи на морбили в областта. „Всички трябва да бъдат консултирани при съмнителни случаи. Те трябва да се консултират с инфекционист и евентуално при негова преценка да бъдат хоспитализирани. Винаги се създават и допълнителни легла за такива случаи“, каза още д-р Анка Баева. Освен бдителност при децата, тя препоръча на родители или възрастни хора, които не са сигурни дали са преминали имунизация срещи морбили, да посетят лаборатория в града и да изследват имунитета си. Според нея това е важно за хората, загубили имунизационните си картони през годините. \r\nБояна АТАНАСОВА", "date": "2019.02.17", "title": "Д-р Анка Баева, РЗИ – Варна: Много от личните лекари не са се сблъсквали с морбили, затова изпращаме предписания към тях"}
{"url": "http://www.focus-news.net/news/2019/02/17/2624496/korneliya-ninova-bsp-momentat-za-balgariya-e-izklyuchitelno-vazhen.html", "text": "Моментът за България е изключително важен. Това каза лидерът на БСП Корнелия Нинова в политическия си доклад по време на заседанието на Националния съвет на партията, предаде репортер на  Агенция „Фокус“ .  \r\n„Търсим вашата подкрепа, защото моментът в България е изключително важен. Виждате какво недоволство има от тези решения, които не касаят една или друга партия. Касаят отново казвам – държавата, държавността, правовия ред, и правата на всеки един обикновен български гражданин.  Да бъде свободен българин“, подчерта лидерът на БСП Корнелия Нинова.  \r\nВ началото на своето обръщение към Пленума Нинова използва възможността да благодари на Националния съвет, депутатите, членовете на Контролната комисия успешния конгрес, проведен на 26 януари. По думите й той е приел  най-важните неща, съдържателните „Визия за България“ и „Визия за Европа“. „Да опитаме да поставим точно тези важни въпроси в центъра на нашите действия оттук нататък, защото това е истинската политика, която трябва да отговори на очакванията на хората. Идеите как да развиваме икономиката, как да повишим доходите и начините, по които може да бъде постигнато това. Важно е да наложим този дебат, особено в момент, когато всички показателни в страната се влошават“, каза Нинова.  \r\n„Благодаря ви, че и само ние от всички партии успяхме да изработим нашата програма и да я предложим на българските граждани за дискусия. Тя е ясна и конкретна, тя е разписана в секторни политики и предложение за конкретен разговор за бъдещето на България и живота на всеки българин“, допълни още лидерът на БСП.  \r\nТя разкритикува управляващите за случващото се с малкия и среден бизнес и приетите нови регулации от правителството на Борисов в наредба, която задължава бизнеса да въведе нова система на отчитане.  \r\n„В сферата на здравеопазването всички наши предложения за съвсем нов модел на здравната система за грижа за държавното и общинско здравеопазване бяха отхвърлени от управляващото мнозинство. Когато общинските болници се вдигнаха на протест, Борисов им обеща 60-70 млн. допълнително за заплати. Кърпене на парче, което не решава сериозните проблеми в здравеопазването и те ще се задълбочават. Добре е, че и тук имаме своята алтернатива“, каза Нинова и добави: „Новите сметки изядоха минималното увеличение на доходите. Световни организации, международни авторитети, световна банка, много авторитетни икономисти предупреждават за спадане в очаквания растеж на икономиката в Европа и в България. Няма да се постигне икономическия растеж, който е заложен. Въпреки тези стряскащи данни, правителството не взема никакви мерки за стабилизиране на икономиката, на производството. Продължава да смачква икономиката. Няма социална политика“, критикува още управлението Нинова.  \r\nДеница КИТАНОВА", "date": "2019.02.17", "title": "Корнелия Нинова, БСП: Моментът за България е изключително важен"}
{"url": "http://www.focus-news.net/news/2019/02/17/2624497/angel-dyulgerov-sdruzhenie-na-pisatelite-varna-mnogo-darzhim-da-se-spazvat-konventsionalnite-pravila-pri-pisaneto-na-edin-razkaz.html", "text": "Много държим да се спазват конвенционалните правила при писането на един разказ. Това каза в интервю за  Радио „Фокус“ – Варна  писателят Ангел Дюлгеров от Сдружението на писателите във Варна, по повод Петия национален конкурс за разказ „Атанас Липчев“, обявен от сдружението. Той посъветва участниците да се запознаят с конвенционалните критерии при писането на разкази, тъй като това може да се отрази на тяхната оценка от журито на конкурса. „Ние като сдружение сме малко по-консервативни. Това означава, че конкурсните работи много точно трябва да бъдат съобразени с конвенциите на разказа. Това обстоятелство малко намалява, да кажем шанса на тези, които прекалено много модернизират, фантазират, или пишат в един жанров синтез, своите творби“, обясни Ангел Дюлгеров. По думите му някои хора считат разказа за по-труден жанр от комедията. „В конвенционалните критерии на разказа се изисква преди всичко умението творецът да психологизира, да извежда логически характерите, да борави с минимум сюжетни линии, да може да натрупа аргументацията – да бъдат спазени тези класически, моменти на разказването. И най-важното да има конфликт, който пък да има от своя страна своето разрешение в края на творбата“, посочи писателят. Във връзка с експерименталното писане и комбиниране на жанрове на част от младите автори, Ангел Дюлгеров посочи, че от Сдружението на писателите са отворени към различното. По думите му животът е достатъчно логичен, строен и последователен, за да може само чрез своите наблюдения, писателят да напише един прекрасен разказ. Желаещите да участват в конкурса могат да изпратят своите текстове до 19 май. Ангел Дюлгеров обясни, че могат да се изпращат само непубликувани до момента материали, като не се допускат преводи или адаптации на други произведения. \r\nБояна АТАНАСОВА", "date": "2019.02.17", "title": "Ангел Дюлгеров, Сдружение на писателите – Варна: Много държим да се спазват конвенционалните правила при писането на един разказ"}
{"url": "http://www.focus-news.net/news/2019/02/17/2624499/plovdiv-dobrovoltsi-shte-polozhat-nova-turisticheska-markirovka-po-marshruta-selo-narechenski-bani-hizha-pashaliytsa.html", "text": "Доброволци ще положат нова туристическа маркировка по маршрута село Нареченски бани – хижа „Пашалийца“ в община Асеновград. Това съобщиха за  Радио „Фокус“ – Пловдив  от Сдружение „Устремени“ в Асеновград. Полагането на нова маркировка ще се извърши на 20 февруари за времето от 09.00 до около 16.00 часа. За целта са нужни двама или трима души, като материалите за маркиране са осигурени. Сборният пункт за желаещите да се включат в полагането на маркировка ще бъде бензиностанцията на изхода на Асеновград в посока Смолян. \r\nОт Сдружение „Устремени“ уточниха, че на 20 февруари ще се положи нова маркировка по отсечката от село Нареченски бани до разрушения заслон „Хонолулу“, стръмната пътека за крепост „Зареница“ и стария мост над река Лютидол. Маркирането ще започне от края на ул „Люти дол“ в село Нареченски бани. Съпътстващ автомобил ще се движи с групата и ще отиде до беседката при водопад Кьоравото дере. От кметството на село Нареченски бани има осигурен високопроходим транспорт до крайната точка. Стигайки до нея, групата ще започне да маркира докато се спуска. \r\nТони МИХАЙЛОВ", "date": "2019.02.17", "title": "Пловдив: Доброволци ще положат нова туристическа маркировка по маршрута село Нареченски бани – хижа „Пашалийца“"}
{"url": "http://www.focus-news.net/news/2019/02/17/2624490/kyustendil-v-odmvr-shte-se-sastoi-brifing-vav-vrazka-s-sbivaneto-v-grada.html", "text": "В ОДМВР ще се състои брифинг във връзка с сбиването в града. Това съобщиха от пресцентъра на  МВР . Той ще започне в 13.30 часа. Представители на ОДМВР – Кюстендил и на Окръжната прокуратура ще предоставят подробности за предприетите действия след инцидента, възникнал тази сутрин в града.", "date": "2019.02.17", "title": "Кюстендил: В ОДМВР ще се състои брифинг във връзка с сбиването в града"}
{"url": "http://www.focus-news.net/news/2019/02/17/2624493/korneliya-ninova-bsp-gerb-vizhdat-che-gubyat-doverie-i-iskat-da-prevarnat-diktaturata-v-darzhavna-politika.html", "text": "ГЕРБ виждат, че губят доверие и искат да превърнат диктатурата и режима в държавна политика. Това каза лидерът на БСП Корнелия Нинова в политическия си доклад по време на заседанието на Националния съвет на партията, предаде репортер на  Агенция „Фокус“ . „Усещайки, че губят подкрепа вътре, заради проблемите, които всички познаваме, губят доверие отвън, от партньорите ни, усещайки, че си отиват, ГЕРБ предприеха мерки ,за да си гарантират оставането на власт, чрез фалшифициране на избори и налагане на открита диктатура през закони. Уважаеми другарки и другарки, много пъти сме говорили, че корупцията вече е заложена в законите при управлението на Борисов“, каза Нинова.  \r\nПо думите й ГЕРБ са постигнали такова съвършенство в кражбите и корупцията, че са я превърнали в законна и в държавна политика.  „Сега когато виждат, че губят доверие искат да превърнат и диктатурата и режима в държавна политика, сложена в закон“, каза тя и обърна внимание, че досега са го правили заобикаляйки закона и даде пример с държавния бюджет и постановленията на МС за средства за общините. Лидерът на БСП се спря и на вчерашното изявление на председателя на ПГ на ГЕРБ Цветан Цветанов. „Понеже нещо спорим за фалшиви новини, ще си позволя да го цитирам точно, за да няма спекулации: „Имахме много тежък ден. Говорих с колегите и им казах избираме дали да има предсрочни избори и политически хаос или постигаме политически консенсус, за да продължи работата на Народното събрание и стабилността, която трябва да гарантираме с успехите, които има правителството“. Казано иначе това беше сговорът между ДПС\", изтъкна Нинова и добави: \"ДПС спасиха и правителството, както г-н Цветанов признава, и Народното събрание“, заяви Нинова. По думите й това е скритата коалиция, за която БСП са говорили.  \r\nДеница КИТАНОВА", "date": "2019.02.17", "title": "Корнелия Нинова, БСП: ГЕРБ виждат, че губят доверие и искат да превърнат диктатурата в държавна политика"}
{"url": "http://www.focus-news.net/news/2019/02/17/2624502/pazardzhik-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-zapochna-initsiativata-uchilishte-za-roditeli.html", "text": "Местната комисия за борба срещу противообществените прояви на малолетните и непълнолетните в Пазарджик започна инициативата „Училище за родители”. Това съобщиха за  Радио „Фокус“ – Пазарджик  от Общината. Тя ще се реализира за трета поредна година в детските градини „Юрий Гагарин” и „Валентина Терешкова” и за втора година в „Радост” и „Снежанка”. Целта на екипа на Комисията е да предложи информация по теми и проблеми, които вълнуват родителите във връзка с възпитанието и грижата за децата, като още в най-ранна възраст превенцията да предхожда появата на проблеми на по-късен етап. Тази година програмата на „Училище за родители” ще дискутира темите „Детските рисунки – какво ни казват децата чрез тях?“, „Агресията. Детските страхове“, „Детската ревност. Представяне на идеите на д-р Томас Гордън – „Трениране на успешни родители”, „Синдром на електронния екран“, „Оказване на първа помощ“ и „Колко играчки са нужни на децата? Общуване с непознати“. Така програмата ще допринесе за изграждането на доверие между родителя и детето, ще подкрепи общуването по позитивен начин, ще подпомогне родителя да придобие умения за реакция в различни ситуации. По традиция „Училище за родители” ще завърши с празник за деца и родители в края на месец април 2019 г.", "date": "2019.02.17", "title": "Пазарджик: Местната комисия за борба срещу противообществените прояви на малолетните и непълнолетните започна инициативата „Училище за родители”"}
{"url": "http://www.focus-news.net/news/2019/02/17/2624488/kyustendil-prodalzhava-spetsializiranata-operatsiya-po-ustanovyavane-i-zadarzhane-na-litsata-uchastvali-v-masoviya-boy-v-grada.html", "text": "Продължава специализираната операция по установяване и задържане на лицата, участвали в масовия бой в града. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Извършват се процесуално-следствени действия в града. В специализираната операция участват екипи на Областна дирекция на МВР – Кюстендил и на Дирекция „Жандармерия”.  \r\nОт Окръжната прокуратура съобщиха, че информация за инцидента ще бъде представена на по-късен етап, като се подготвя и брифинг.  \r\nВенцеслав ИЛЧЕВ", "date": "2019.02.17", "title": "Кюстендил: Продължава специализираната операция по установяване и задържане на лицата, участвали в масовия бой в града"}
{"url": "http://www.focus-news.net/news/2019/02/17/2624503/blagoevgrad-normalno-se-osashtestvyava-dvizhenieto-na-granichnite-punktove-kulata-i-ilinden.html", "text": "Нормално се осъществява движението на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или колони от автомобили. Без проблеми се извършва и движението на границата със Северна Македония. Трафикът на пунктовете „Златарево“ и „Станке Лисичково“ е обичайно натоварен. \r\nЛивия НИНОВА", "date": "2019.02.17", "title": "Благоевград: Нормално се осъществява движението на граничните пунктове „Кулата“ и „Илинден“"}
{"url": "http://www.focus-news.net/news/2019/02/17/2624505/varna-chast-ot-sv-sv-konstantin-i-elena-e-s-narusheno-vodopodavane-zaradi-avarii-po-vodoprovodnata-mrezha.html", "text": "Част от Св. св. Константин и Елена е с нарушено водоподаване заради аварии по водопроводната мрежа. Това съобщиха за  Радио „Фокус“ – Варна  от водоснабдителното дружество, обслужващо областта. Авария на водопровод е причината за нарушеното водоснабдяване. Очаква се нормалното водоподаване към засегнатите абонати да бъде възстановено до около 17.00 часа. Към момента няма информация за други засегнати райони.", "date": "2019.02.17", "title": "Варна: Част от Св. св. Константин и Елена е с нарушено водоподаване заради аварии по водопроводната мрежа"}
{"url": "http://www.focus-news.net/news/2019/02/17/2624507/pregled-na-mezhdunarodnite-novini-do-13-chasa-agentsiya-fokus.html", "text": "Доналд Тръмп призова Великобритания и други европейски съюзници да вземат обратно над 800 бойци то „Ислямска държава“, заловени в Сирия и да ги дадат на съд, съобщава  Sky News . \r\nАмериканският президент заяви, че халифатът на терористичната групировка в Ирак и Сирия е „готов да падне“ и „алтернативата не е добра, защото ще бъдем принудени да ги освободим“. \r\nТой написа: „САЩ не искат да гледат, докато тези бойци от „Ислямска държава“ проникват в Европа, където се очаква те да отидат. \r\n„Ние правим толкова много и харчим толкова много – време е другите да направят стъпка напред и да свършат работата, която са способни да правят“. \r\n„Ние се изтегляме след 100% победа над халифата!“ \r\n***  Американският сенатор Линдзи Греъм заяви, че президентът Доналд Тръмп ще поиска европейските държави да изпратят войски за установяване на буферна зона в североизточна Сирия по южната граница на Турция, съобщава  Anadolu Agency . \r\nКоментарите на Греъм бяха направени на Мюнхенската конференция за сигурност в Германия. \r\n„Надявам се, че президентът Тръмп ще дойде при някои от вас и ще ви помоли за помощ, а вие ще кажете„ да “, и в замяна възможностите, които имаме, които са уникални за САЩ, ще продължат да се борят в Сирия, каза той. \r\n„Ако нямаме план, Турция ще отиде в Сирия и ще се справи със заплахата от „Народните отряди за защита (НОЗ)\", каза той. \r\n„Кюрдите от НОЗ в очите на Турция са клон на ПКК и те няма да устоят на НОЗ на границата си. Дължим това на Турция, съюзник, за да разрешим този проблем. Дължим го на Сирийските демократични сили да не си тръгваме и да не допуснем нова война, която да ги унищожи. Кой ще ни помогне в бъдеще, ако го направим? Така че се нуждаем от зона за сигурност, за да се справим с този проблем. Войските в тази зона също трябва да следят за повторното появяване на „Ислямска държава“. Ако не гледаме, Иран ще бъде най-големият победител от изтегляне на запада от Сирия“, каза той. \r\n*** Гордана Силяновска ще се бори за победа на президентските избори, пише на своята електронна страница македонският телевизионен канал  “21 TB“ . \r\nВ събота най-голямата опозиционна партия ВМРО-ДПМНЕ проведе конгрес в Дома  на културата  \"Братя Миладинови\" в Струга, на който избра професор Гордана Силяновска с 408 гласа от общо 519 делегати за кандидат за президент на предстоящите президентски избори. На конгреса делегатите гласуваха за  9-те кандидати за кандидат за президент. След края на конгреса професор Силяновска каза, че досега тя е получила много от Македония и е време да даде на страната. Управляващата партия определи конгреса като „фарс“. \r\nЛидерът на партията Християн Мицковски подчерта, че днес Македония е получила майка на нацията, а по-рано в обръщението пред делегатите каза, че Македония ще спечели следващите избори, добавяйки, че СДСМ бяга от избори и че държавните компании са превърнати в частни, визирайки назначаването, според него, на близки роднини в тяхното ръководство. \r\nВъпреки че Владимир Гьорчев получи само 80 гласа от общо 519, той каза, че ще остане в партията и ще даде пълна си подкрепа в предстоящата кампания. \r\nКонгресът  на ВМРО-ДПМНЕ започна с едноминутно мълчание в памет на загиналите в автобусна катастрофа на магистралата Скопие-Тетово. Всичките девет кандидати заявиха, че застават зад присъединяването към  ЕС и НАТО, но не и зад новото име - Република Северна Македония. \r\nВ своята 15-минутна реч професор Силяновска заяви, че ще се опита да премахне прагът на валидност  във втория тур на президентските избори и да се намали броя на министерствата. \r\nПървият тур на президентските избори ще се проведе на 21 април, а вторият - на 5 май, припомня телевизионният канал. \r\n*** Изпълняващият длъжността министър на отбраната на САЩ  Патрик Шанахан заяви в събота, че се чувства \"много добре посрещнат\" по време на пътуването си тази седмица в централата на НАТО в Брюксел и на Мюнхенската конференция по сигурността , предава  AFP . \r\n\"Моята изненада е, че се чувствах много добре посрещнат и това беше много приобщаваща среда\", каза Шанахан, като се качи на борда на самолета, който го отведе у дома от тридневна международна конференция по сигурността в Мюнхен. \r\n\"Очаквах нещо по-различно. Очаквах те (европейците – бел.ред.) да бъдат малко по-непримирими\", каза той, позовавайки се на критиките на съюзниците за едностранното решение на президента Доналд Тръмп да изтегли около 2000 американски войници от Сирия. \r\n\"Типът на диалога и дискурса беше много откровен. Харесвам този вид срещи\", каза той. \r\nШанахан заяви, че Пентагонът, в координация с Държавния департамент, ще разгледа въпросите, повдигнати от европейците \"за да можем да разрешим тези пречки и да можем да отговорим на редица въпроси ... за да можем да планираме повече\". \r\n*** Най-малко три самолета от САЩ с хуманитарна помощ за Венецуела се приземиха в граничния колумбийски град Кукута, където се намира един от разпределителните центрове на съответните стоки. Лидерът на венецуелската опозиция Хуан Гуайо обяви това в социалната мрежа „Туитър“ в събота, цитиран от  TACC .  \r\n\"Нашата борба продължава да дава резултати. Три самолета от Съединените щати пристигнаха днес в Кукута с хуманитарна помощ за повече от 25 000 венецуелци. Ние високо ценим тази подкрепа\", пише политикът. Гуайдо също така призова венецуелците да излязат отново на улиците на 23 февруари в подкрепа на инициативата за доставка на хуманитарна помощ. \r\nПо-рано той заяви, че чуждестранната помощ ще пристигне във Венецуела на 23 февруари. Според него властите ще се опитат да предотвратят доставката му, но опозицията, с помощта на доброволци, все пак  ще може да разпределя храна и лекарства сред населението. От своя страна президентът Мадуро нарече инициативата за предоставяне на хуманитарната помощ \"лошо и евтино олигархично шоу\" и призова съгражданите да се откажат от нея. Въпреки позицията на официален Каракас, на 8 февруари в колумбийския граничен град Кукута бе отворен център за разпространение на хуманитарна помощ за венецуелците. \r\n*** Парижката полиция задържа в събота 29 участници в демонстрациите на движението на \"жълтите жилетки\". Това съобщи в неделя телевизионният канал BFM, като цитира източник от столичната полиция, предава  TACC . \r\nПоредната вълна на протести, които се проведоха из цяла  Франция на 16 февруари, събра над 40 000 души в демонстрациите. От тях около 5 хиляди \"жълти жилетки\" излязоха по улиците на Париж. През деня протестиращите многократно се сблъскваха с полицията. По време на един от най-големите сблъсъци на площада пред Дома на инвалидите, полицията използва сълзотворен газ. \r\nДвижението на \"жълтите жилетки\" възникна във Франция в средата на ноември в знак на протест срещу растящите цени и данъци. В последствие се оказа, че исканията на протестиращите са насочени срещу институциите на държавната власт, които те обвиняват за неефективното управление на страната и недостатъчните мерки за борба с бедността. Често протестите са придружени от бунтове, плячкосване и вандализъм. \r\nСпоред социологическата служба на Ifop, публикувана в неделя в вестник Journal du Diemache, 52% от французите смятат, че \"жълтите жилетки\" трябва да спрат демонстрациите си. Според социолозите подкрепата за движението сред населението през последните седмици е намаляла значително. \r\n*** Японският премиер Шиндзо Абе е номинирал американския президент Доналд Тръмп за Нобеловата награда за мир миналата есен, след като бе поискан от Вашингтон, предаде японският вестник  Asahi Shimbun . \r\nВашингтон e проучил възможността Токио да номинира Тръмп за наградата след неговата забележителна среща на върха с лидера на Северна Корея Ким Чен Ун през юни миналата година. \r\nИнформацията идва след твърдението на Тръмп в петък, че Абе го е номинирал за наградата. \r\nТръмп каза, че Абе му е изпратил копие от писмо за номинация от пет страници, изпратено до комитета за Нобелова награда за мир, в който японският лидер похвали усилията му за намаляване на напрежението с Пхенян. \r\n„В писмото се казва: „Аз съм Ви номинирал с уважение от името на Япония. Аз ги призовах да Ви дадат Нобеловата награда за мир“. Казах му, благодаря ти“ - разказа Тръмп пред репортери в Белия дом. \r\n„Много други хора мислят същото. Вероятно никога няма да я получа. Приемам това\" - коментира Тръмп. \r\nЯпонски официални представители са отказали коментар относно твърденията на Тръмп пред на вестника.", "date": "2019.02.17", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/17/2624500/kyustendil-trima-dushi-sa-ostaveni-za-lechenie-v-mbal-d-r-nikola-vasiliev-sled-masoviya-boy-v-grada.html", "text": "Трима души са оставени за лечение в болницата в Кюстендил, след масовия бой тази сутрин. Това съобщи за  Радио „Фокус” – Кюстендил  д-р Александър Величков, управител на Многопрофилна болница за активно лечение „Д-р Никола Василиев” – Кюстендил. „Става въпрос за млади мъже с различни по степен наранявания, но няма пряка опасност за живота им”, каза д-р Величков. По думите му общо петима са били мъжете, транспортирани до болницата. Единият от тях е починал. Вторият мъж е бил с тежка черепно-мозъчна травма, счупен череп и мозъчен кръвоизлив. Стабилизирани са системите му и е транспортиран към УМБАЛСМ „Пирогов”.  \r\nВенцеслав ИЛЧЕВ", "date": "2019.02.17", "title": "Кюстендил: Трима души са оставени за лечение в МБАЛ „Д-р Никола Василиев” след масовия бой в града"}
{"url": "http://www.focus-news.net/news/2019/02/17/2624508/the-jerusalem-post-benyamin-netanayahu-naznachi-izrael-kats-za-vanshen-ministar.html", "text": "Премиерът на Израел Бенямин Нетаняху обяви назначаването на министъра на разузнаването и транспорта Израел Кац като изпълняваш дейността външен министър за оставащите дни на сегашното правителство, давайки на Кац шанс да запази тази позиция, ако Нетаняху спечели следващите избори, пише израелското англоезично издание  The Jerusalem Post . \r\nКац, който се позиционира като заместник-председател на  „Ликуд\" и бъдещ министър-председател в ерата след Нетаняху, завърши  на второ място в първичните избори в „Ликуд“ преди две седмици, поставяйки го на трето място в списъка  на партията, след Нетаняху и парламентарния председател  Юли Еделщайн. \r\nТъй като назначението e за временно изпълняващ длъжността, а не за постоянен външен министър, не е необходимо той да бъде одобрен от Кнесета и ще е начело на Министерството на външните работи само за период от три месеца. \r\nМинистърът на енергетиката и водите Ювал Щайниц, който заедно с Кат се смяташе за водещ кандидат за позицията, отговори на новината за назначението на Кац, като каза пред репортерите преди седмичното заседание на кабинета, че желае на Кац късмет. \r\nНазначаването от страна на  Нетаняху за действащ министър на външните работи в последните дни на сегашното правителство идва след петиция до Върховния съд от „Движението за качествено управление“  срещу броя на портфейлите, които Нетаняху държи. Освен като министър-председател и външен министър, Нетаняху също е министър на отбраната от ноември и министър на здравеопазването, въпреки че Яаков Лицман управлява министерството като действащ министър на здравеопазването. \r\nПрез декември Нетаняху, който по онова време също беше ръководител на  Министерството на имиграцията и интеграцията, се освободи от тази позиция, като назначи своя съюзник Ярив Левин да заема поста като временно изпълняващ длъжността. По онова време той каза, че ще назначи временен министър на външните работи през януари, но това назначение се забави докато петицията до Върховния съд не принуди Нетаняху да действа. \r\nВлиянието, портфейлът и морала на външното министерство непрекъснато намалява, след като след изборите през 2015 г. то остава без титулярен министър, който да се бори за бюджет и за място на масата, където се вземат ключовите външнополитически решения на страната, пише изданието.  Юлиян Марков", "date": "2019.02.17", "title": "The Jerusalem Post: Бенямин Нетанаяху назначи Израел Кац за външен министър"}
{"url": "http://www.focus-news.net/news/2019/02/17/2624509/plovdiv-s-vazpomenatelen-miting-i-panihida-v-asenovgrad-shte-badat-otbelyazani-146-godini-ot-gibelta-na-vasil-levski.html", "text": "На 19 февруари в Асеновград ще бъдат отбелязани 146 години от гибелта на Васил Левски. Това съобщиха за  Радио „Фокус“ – Пловдив  от отдел „Връзки с обществеността“ на Община Асеновград. По повод годишнината в града се организират възпоменателен митинг и панихида. Събитието ще се състои пред паметната плоча на Апостола в двора на Центъра за подкрепа и личностно развитие „Васил Левски” от 12.00 часа на 19 февруари. В знак на признателност към саможертвеното дело и святата му личност, ще бъдат поднесени венци и цветя, а слово за Апостола на свободата ще изнесе учителят по история и цивилизация в ПГ „Цар Иван Асен II\" в Асеновград Жечка Кръжева. \r\nТони МИХАЙЛОВ", "date": "2019.02.17", "title": "Пловдив: С възпоменателен митинг и панихида в Асеновград ще бъдат отбелязани 146 години от гибелта на Васил Левски"}
{"url": "http://www.focus-news.net/news/2019/02/17/2624511/todor-chepov-bivsh-rakovoditel-na-kukerska-grupa-koziyat-rog-podgotovkata-za-kukerskiya-praznik-e-dalga-i-zapochva-mnogo-predi-denya-na-igrite.html", "text": "Подготовката за кукерския празник е дълга и започва много преди деня на игрите. Това каза за  Радио „Фокус“ – Бургас  Тодор Чепов, бивш ръководител на кукерската група „Козият рог“. „Рано сутрин групата се събира пред „царя\", който е водач на групата. Той се избира всяка година, когато се разчупва питката и на който се падне парата, на следващата година води групата“, добави Чепов. По думите му шествието минава по всички улици на жк. „Меден Рудник\", а кукерите биват посрещани в къщите. Той допълни още, че има много роли като булка, зет, мечка, мечкадар, доктор и докторка и по думите му това са персонажи, без които няма как да мине празника. „На празника участват хора на всякаква възраст. Накрая той приключва на точно определено място, където се провежда ритуалът „Заораване“, като там се събират абсолютно всички жители на квартала и го наблюдават“, посочи още Тодор Чепов. По думите му кожите, от които се изработват кукерски костюми, са животински и са основно от кози и пръчове от специална дългокосместа порода. „Тази порода се отглежда в град Калофер, но е пръсната в почти цялата страна и основно в краищата, където се занимават с кукерски игри. Кожите се обработват и се шият собственоръчно от участниците в кукерските игри“, уточни Чепов. \r\nМария КУРТЕВА", "date": "2019.02.17", "title": "Тодор Чепов, бивш ръководител на кукерска група „Козият рог“: Подготовката за кукерския празник е дълга и започва много преди деня на игрите"}
{"url": "http://www.focus-news.net/news/2019/02/17/2624510/lachezar-pekov-tsgm-avtobus-ot-liniya-184-i-troleybus-11-sa-katastrofirali-na-spirka-orlov-most-v-posoka-hotel-pliska.html", "text": "Автобус от линия 184 и тролейбус 11 са катастрофирали на спирка „Орлов мост“ в посока хотел „Плиска“. Това каза за   Агенция „Фокус“  Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Инцидентът е станал около 12.40 часа. Няма пострадали. Има само материали щети по превозните средства. Движението на градския транспорт се движи по разписание“, отбеляза той.", "date": "2019.02.17", "title": "Лъчезар Пеков, ЦГМ: Автобус от линия 184 и тролейбус 11 са катастрофирали на спирка „Орлов мост“ в посока хотел „Плиска“"}
{"url": "http://www.focus-news.net/news/2019/02/17/2624513/plovdiv-v-grada-se-provezhda-avtoshestvie-s-iskane-za-uvelichavane-na-dohodite-i-za-namalyavane-na-tsenite-na-zhizneno-neobhodimite-stoki-i-uslugi.html", "text": "Автошествие срещу унищожаването на България и българския народ се провежда в Пловдив, предаде репортер на  Радио „Фокус“ – Пловдив . Протестиращите са се събрали в 12.00 часа на паркинга на хипермаркет. Автошествието тръгна от бул. „България“ и преминава по някои от основните булеварди в града. Участват около 30 автомобила, протестиращите развяват българския трибагреник. \r\nОрганизаторите на протеста настояват за увеличаване на доходите и стандарта на живот, намаляване на данъците, както и за намаляване на цените на жизнено необходимите стоки и услуги. Сред исканията на протестиращите са увеличение на минималните размери на пенсиите и на размера на детските надбавки, също стимулиране и подкрепа за малкия и среден бизнес, като основен двигател на икономиката. \r\nТони МИХАЙЛОВ", "date": "2019.02.17", "title": "Пловдив: В града се провежда автошествие с искане за увеличаване на доходите и за намаляване на цените на жизнено необходимите стоки и услуги"}
{"url": "http://www.focus-news.net/news/2019/02/17/2624498/faktor-s-makedoniya-koya-e-gordana-silyanovska.html", "text": "Надпартиен кандидат или повторение на Георги Иванов, коя е Гордана Силяновска – Давкова, пише македонското електронно издание  “Фактор“ \r\nЕкспертът по конституционното право и професор от юридическия факултет Гордана Силяновска  - Давкова е официално кандидатът, с когото ВМРО-ДПМНЕ ще се яви като опозиция на предстоящите президентски избори. Тя събра подкрепата на 408 кандидати на конгреса на ВМРО-ДПМНЕ в Струга. \r\nЗапитана дали ако спечели изборите, ще положи клетва пред Република Северна Македония, подчерта, че не е политик, а професор и тя има ясна позиция за реалността. \r\nКандидатурата на  Силяновска е наложена по същия начин, както през 2009 г., когато група членове на академичната общност, писатели и експерти застанаха  зад бъдещия президент Иванов, който по-късно спечели доверието на ВМРО-ДПМНЕ на партийния конгрес. За Силяновска е трудно да установи връзки с която и да е политическа партия в Македония, защото тя винаги е била критична към всяко правителство. \r\nИ преди това наблюдателите очакваха да се появи някой от академичната общност, който да облече фланелката на ВМРО-ДПМНЕ, особено в тази ранна предизборна фаза, когато се правят партийните изчисления кой кандидат ще има най-голям шанс да спечели през май. Коя е Гордана Силяновска - Давкова? \r\nМоже би малко днес знаят, че Силяновска е била и министър без портфейл от 1992 до 1994 г. в първото правителство на Бранко Цървенковски . Преди това тя е била член на Конституционната комисия на Събранието на Република Македония през 1991 г., която е предприела важни стъпки за независимостта на страната. Получила е докторска титла „с почести“ през 1993 г. от Люблянския университет. Тя е основател на първия Съвет на европейското движение в Македония. В периода 2012 - 2016 г. е член на Венецианската комисия по въпросите на малцинствата. В момента е редовен преподавател във Факултета по право в Скопие, в Института за правни и политически науки. Автор е на над 200 научни статии в областта на конституционното право и е член  на редица местни и международни институти и юридически асоциации. Един от лидерите на професорския пленум \r\nПрофесорът по конституционно право през 2014 г.,белязана със студентски протести, беше един от най-изтъкнатите членове на професорския пленум в опит да бъде защитена  автономията на университета, когато беше внесен спорният Закон за висшето образование. Тя беше част от протеста на професорите пред парламента, където изнесе запомняща се реч, защо предложеното правно решение е погрешно, критикува капсулирането на министерството, което не е било консултирано от експертите, и не е била съгласна с липсата на концепция за развитие на университетското образование. \r\n„Не вярвам, че ще трябва да говоря тук. Мислех, че те ще дойдат в университетите, ще участват в дискусиите, за да обсъдят реформата във висшето образование… Не вярвах, че ще трябва да стоя тук, защото очаквах да ни поканят в Комисията за образование, спорт и наука. Не, не ни поканиха. Нищо не ме спира, освен да напомня, че студентите учат, че политиката е диалог. Не може да има диалог, ако сме тук, а те са там“ - казва тогава Силяновска. \r\nБеше проведен малък кризисен пленум, когато бившият премиер Никола Груевски започна разговори с професорите, които бяха събрани, за да проведат пресконференция. Имаше леко объркване и тромава реакция, защото в този момент обществеността, особено студентите, очакваха ожесточена конфронтация на красноречиви професори срещу политик, който се смяташе за основен виновник за лошата реформа в образованието. Силяновска заедно с пленума помоли Иванов да наложи вето, ако законът бъде приет в парламента, но след големия обществен натиск и издръжливостта на протестиращите, които обявиха автономна зона в университетите, правителството на ВМРО-ДПМНЕ оттегли законопроекта в началото на 2015 г. Жесток критик на двуезичието \r\nСиляновска взе участие в десетина предавания, в които твърдо се противопостави на новия Закон за използването на езиците, който де факто въвежда двуезичието в Македония на много нива, включително във всички институции. Тя е един от фронтмените заедно с проф. Ванковска и академик Кюлафкова, които получиха многобройни медийни етикети, особено че техните изявления разпространяват \"албанофобия\" и се твърди, че са близки до политиката на опозиционната ВМРО-ДПМНЕ. Естествено, Силяновска-Давкова възразява срещу подобни инсинуации и в своите изказвания използва изключително правни аргументи, особено за процедурата, в която законът е приет по съкратената процедура. \r\n\"Времето когато родителите ми бяха бити, за да пишат и говорят на сръбски, а баба ми и дядо ми трябваше да говорят български  едно време, тази асоциация е лоша, а по времето  на Втората световна война в западната част на Македония и документите и актовете са на албански език. Така че не мога да разбера заплахите по телефона, , че \"И да не искате, ще трябва да го научите\", казва тогава Силяновска-Давкова. \r\nТя не се съгласи с по-късните драми  Иванов да не подписва законопроекта, който беше приет с абсолютно мнозинство, след като беше наложено вето, затова председателят на Събранието Джафери парафира в необичайна процедура, която все още е в спор и изпрати закона за публикуване в Държавен вестник. Борец срещу споразумението на Преспа \r\nЗа нея Споразумението от Преспа е неприемливо и показва, че Македония е разлагаща се страна, която е поставена в подчинена роля на Гърция с разрешението на южната съседка да се намесва безцеремонно във вътрешни работи на бившата югославска република и казва, че \"провинция Македония вече е обявила Солун за столица на Македония\". пред чуждестранни гости (на парада в Солун на 28 октомври) и посочи, че страната ще загуби най-важното - прилагателното \"македонски\". Тя подчерта в обширния правен анализ на споразумението за разрешаване на спора за името, че предприетите конституционни промени са недопустимо, грубо нарушение на всички принципи и че се извършва цялостна  промяната на историята, македонската идентичност, македонски език, култура и образование. политическата и административната система, конституцията, свободите и правата на личността и гражданите “. Ще води ли независима политика като президент? \r\nВ публичните си изяви професор Силяновска оцени присъдата за бившия министър-председател Груевски като очаквана, като се има предвид сериозността на престъплението и смята, че след окончателна присъда той трябва да се озове в затвора. Нейните предишни критики към неговата политика и обещанията на пленума би трябвало да  я представят като човек, който ще се противопостави на грешните политики. От значение за десния електорат в Македония е, че нейните възгледи срещу Закона за двуезичието и Споразумението от Преспа са много популярни, така че избирателите, които искат политик зад националните позиции на македонците, биха й дали доверие. Донякъде и неутралните, както и тези, които са разочаровани от всички компромиси, че Македония трябваше да поеме собствената си тежест за деблокиране на евроатлантическия път, вместо да бъде управлявана от партийни директиви, би могла да приеме Силяновска за \"разумно\" решение дясното за най-висока позиция в държавната власт. Естествено, СДСМ и тяхната коалиция ще се опитат да представят Силяновска като защитник на погрешни политики, противник на евроатлантическата интеграция и дори изолиран националист, който не е конструктивен в политическия диалог и реалната партийна политика. Друг аргумент е, че при избирането на Силяновска сценарият с Иванов ще се повтори и че няма нужда от нов \"вълк в агнешка кожа\". \r\nВъпреки това, Силяновска каза, че ще търси подкрепа от СДСМ, но дали ще я получи, ще покажат резултатите от изборите.  Юлиян Марков", "date": "2019.02.17", "title": "„Фактор“ (С. Македония): Коя е Гордана Силяновска"}
{"url": "http://www.focus-news.net/news/2019/02/17/2624515/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. Движението е спокойно, няма образували се колони от автомобили. \r\nМария КУРТЕВА", "date": "2019.02.17", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/02/17/2624517/sport-albert-popov-otpadna-v-slaloma-na-svetovnoto.html", "text": "Зимни спортове: Алберт Попов отпадна в слалома на световното първенство в Оре,  Швеция. Голямата надежда на България в алпийските ски, който този сезон прави истински фурор в слалома при мъжете, не стигна до финала на трасето. Той стартира с № 21 в първия манш на коронната си дисциплина, но изпусна врата в последната част на трасето, където то става по-стръмно. Българинът кара доста стабилно до този момент, но изглежда реши да покаже повече агресия и да навакса от изоставането си, което до този момент бе малко над секунда и 50 стотни, но пропусна врата.", "date": "2019.02.17", "title": "Спорт: Алберт Попов отпадна в слалома на световното"}
{"url": "http://www.focus-news.net/news/2019/02/17/2624518/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.", "date": "2019.02.17", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/02/17/2624514/", "text": "Руската „Газпромбанк“ реши да замрази сметките на венецуелската държавна петролна компания PDVSA и да спре сделките с фирмата, за да намали риска от попадане на банката под санкции на САЩ, съобщи източник от банката, цитиран от  Reuters . \r\n„Сметките на PDVSA в момента са замразени. Както разбирате, операциите не могат да се извършват ”, каза източникът. „Газпромбанк“ не коментира официално информацията на агенцията. \r\nReuters съобщи този месец, че PDVSA е казвал на клиентите на съвместните си предприятия да депозират приходите от продажбите на петрол в нейните сметки в „Газпромбанк“, според източници и вътрешен документ, заради нови санкции в САЩ за PDVSA. \r\nВашингтон твърди, че санкциите, наложени на 28 януари, имат за цел да блокират достъпа на венецуелския президент Николас Мадуро до приходите на страната от петрола, след като лидерът на опозицията Хуан Гуайдо се обяви за временен президент и получи широка подкрепа от Запада.  Юлиян Марков", "date": "2019.02.17", "title": "Reuters: Руската „Газпромбанк“ реши да замрази сметките на венецуелската държавна петролна компания"}
{"url": "http://www.focus-news.net/news/2019/02/17/2624506/gabrovo-13-akta-za-otkaz-ot-postavyane-na-zadalzhitelnite-vaksini-sa-izdadeni-ot-eksperti-ot-rzi-gabrovo-prez-2018-g.html", "text": "13 акта за отказ от поставяне на задължителните ваксини по Националния имунизационен календар са издали експерти от Регионалната здравна инспекция в Габрово през 2018 година. Това съобщи за  Радио „Фокус“ – Велико Търново  д-р Татяна Велиславова, директор Дирекция „Надзор на заразните болести“.  Тя уточни, че това са глобените родителите, но има и такива, които не са намерени. Общият брой на децата, чиито семейства са отказали имунизациите, са около 15 за цялата област. „При всяко едно дете с липсваща ваксина се издирва родителят, за да се установи причината за да не е имунизирано то. Провеждаме разговори, стараем се да ги убеждаваме, молим им се, обясняваме им колко е опасно за децата им и в 50% от случаите постигаме успех и родителят се убеждава да имунизира детето. В  останалите случаи нямаме успех и пишем актове, но това няма успех“, коментира още д-р Велиславова. Тя уточни, че размерът на глобата е 50 лв. Тя добави, че с непоставянето на ваксина е опасно не само за детето, но и за околните. \r\nЛуиза ТРАНЧЕВА", "date": "2019.02.17", "title": "Габрово: 13 акта за отказ от поставяне на задължителните ваксини са издадени от експерти от РЗИ – Габрово през 2018 г."}
{"url": "http://www.focus-news.net/news/2019/02/17/2624516/umbalsm-nipirogov-postradaliyat-pri-masoviya-poboy-v-kyustendil-mazh-e-dokaran-v-izklyuchitelno-tezhko-sastoyanie-ostava-za-reanimatsionno-lechenie.html", "text": "Пострадалият при масовия побой в Кюстендил мъж е докаран в изключително тежко състояние, остава за наблюдение и реанимационно лечение. Това съобщи за  Агенция „Фокус“  говорителят на УМБАЛСМ „Н.И.Пирогов“ Мария Пойразова.  \r\nПри сбиването тази сутрин общо петима мъже са били транспортирани в лечебни заведения. Единият от тях е починал, трима са настанени за лечение в болницата в Кюстендил, а петият е настанен в УМБАЛСМ „Пирогов“ с тежка черепно-мозъчна травма, счупен череп и мозъчен кръвоизлив.", "date": "2019.02.17", "title": "УМБАЛСМ „Н.И.Пирогов“:  Пострадалият при масовия побой в Кюстендил мъж е докаран в изключително тежко състояние, остава за реанимационно лечение"}
{"url": "http://www.focus-news.net/news/2019/02/17/2624501/asahi-shimbun-yaponiya-yaponskiyat-premier-e-nominiral-donald-tramp-za-nobelova-nagrada-za-mir.html", "text": "Японският премиер Шиндзо Абе е номинирал американския президент Доналд Тръмп за Нобеловата награда за мир миналата есен, след като бе поискан от Вашингтон, предаде японският вестник  Asahi Shimbun . \r\nВашингтон e проучил възможността Токио да номинира Тръмп за наградата след неговата забележителна среща на върха с лидера на Северна Корея Ким Чен Ун през юни миналата година. \r\nИнформацията идва след твърдението на Тръмп в петък, че Абе го е номинирал за наградата. \r\nТръмп каза, че Абе му е изпратил копие от писмо за номинация от пет страници, изпратено до комитета за Нобелова награда за мир, в който японският лидер похвали усилията му за намаляване на напрежението с Пхенян. \r\n„В писмото се казва: „Аз съм Ви номинирал с уважение от името на Япония. Аз ги призовах да Ви дадат Нобеловата награда за мир“. Казах му, благодаря ти“ - разказа Тръмп пред репортери в Белия дом. \r\n„Много други хора мислят същото. Вероятно никога няма да я получа. Приемам това\" - коментира Тръмп. \r\nЯпонски официални представители са отказали коментар относно твърденията на Тръмп пред на вестника.  Юлиян Марков", "date": "2019.02.17", "title": "Asahi Shimbun (Япония): Японският премиер е номинирал Доналд Тръмп за Нобелова награда за мир"}
{"url": "http://www.focus-news.net/news/2019/02/17/2624520/predsedatelyat-na-pg-na-gerb-tsvetan-tsvetanov-shte-uchastva-v-regionalna-priyatelska-zakuska-v-prishtina.html", "text": "Председателят на ПГ на ГЕРБ и зам.-председател на партията Цветан Цветанов ще участва на 18 февруари 2019 г. в регионална Приятелска закуска в Прищина с домакин министър-председателя на Косово Н. Пр. Рамуш Харадинай. Това съобщиха от пресцентъра на  ПП ГЕРБ . В духа на молитвените закуски, на добрия диалог в името на междучовешкото добруване, мира и стабилността - събитието ще събере политици от региона и от САЩ.  \r\nВ срещата ще участват бившият премиер и настоящ министър на диаспората на Албания Пандели Майко, Фатмир Медиу - член на парламента на Албания и бивш министър на отбраната, депутатът Артан Групи и бившият министър на отбраната Зоран Йолевски от Македония, Владмир Маринкович - заместник-председател на парламента на Сърбия, заместник министър-председателят на Косово Бехчет Паколи, министърът на отбраната на Румъния Габриел Леш, бившият министър на отбраната на Хърватска Анте Котроманович, бившият министър на външните работи на Албания Бесник Мустафай и други.  \r\nДелегацията на Конгреса на САЩ, ръководена от сенатор Джеймс Инхоф - председател на Комисията по отбрана в Сената, включва сенаторите Майкъл Енци, Джон Бузман, Марион Раундс, Трент Кели и Грегори Джанфорт.", "date": "2019.02.17", "title": "Председателят на ПГ на ГЕРБ Цветан Цветанов ще участва в регионална Приятелска закуска в Прищина"}
{"url": "http://www.focus-news.net/news/2019/02/17/2624519/elian-stamboliyski-odmvr-kyustendil-obshto-8-dushi-sa-zadarzhani-vav-vrazka-sas-sbivaneto-v-grada-pri-koeto-e-zaginal-35-godishen-mazh.html", "text": "Продължава издирването на лицето, причинило смъртта на 35-годишния мъж от Кюстендил. Общо 8 души са задържани във връзка със сбиването в града. Това стана ясно по време на извънредния брифинг във връзка с масовия бой пред заведение в града, предаде репортер на  Радио „Фокус” – Кюстендил . Информацията за случая беше предоставена от старши комисар Елиан Стамболийски, директор на Областна дирекция на МВР – Кюстендил и от окръжния прокурор Камелия Стефанова. По случая са задържани общо осем души. В масовия бой са участвали жители на Кюстендил, квартал „Изток” и село Слокощица. „Човекът, причинил смъртта на 35-годишния мъж, е установен от свидетелски показания и от видеозаписи, предстои задържането му”, каза Елиан Стамболийски. „Издирваният е от ромски произход, криминално проявен, има три криминални прояви и две от тях са за нанасяне на телесни повреди\", добави той. По думите му издирваният е на 19 години. „Не говорим за напрежение между етносите, случаят е битов и е заради голямо количество поет алкохол”, каза Елиан Стамболийски. По случая е иззет един газов пистолет, но той не е бил използван по време на побоя. Предстои да се установи дали починалото лице е участник в боя, или е бил случайно на мястото на инцидента. По думите му смъртният случай е станал на улица „Цар Освободител”.  \r\nВенцеслав ИЛЧЕВ", "date": "2019.02.17", "title": "Елиан Стамболийски, ОДМВР - Кюстендил: Общо 8 души са задържани във връзка със сбиването в града, при което е загинал 35-годишен мъж"}
{"url": "http://www.focus-news.net/news/2019/02/17/2624504/tass-parizhkata-politsiya-se-gotvi-za-nedelen-protest-na-zhaltite-zhiletki.html", "text": "Парижката полиция се готви за неделен протест на „жълтите жилетки“, предава  TACC . \r\nПарижката полиция блокира част от Шанз-Елизе и поставя бронирани превозни средства в района на Триумфалната арка пред нова вълна от демонстрации на \"жълти жилетки\". По думите на кореспондента на ТАСС в неделя в града се прилагат засилени мерки за сигурност, които предвиждат допълнителна мобилизация на служители на правоохранителните органи и полицейско оборудване. \r\nДо Триумфалната арка има два бронетранспортера и два жандармерийски микробуса. Полицейските автомобили също стоят по Шанз-Елизе. Долната част на главния булевард на Париж е блокирана от желязна ограда. \r\nВ района на Гран Пале се наблюдава струпване на полиция. В близост до изложбения център има две бронирани превозни средства, водно оръдие и около 30 полицейски коли. \r\nТри протеста на \"жълтите жилетки\" са насрочени за неделя в Париж. Очаква се, че по обяд протестиращите ще се съберат на площад „Шарл де Гол“, след което да тръгнат по Шанз-Елизе към Дома на инвалидите, да стигнат до Айфеловата кула и да проведат митинг на Марсово поле. \r\nДруго сборен пункт  на \"жълтите жилетки\" ще бъде площад \"Република\". Тук протестиращите се очакват към 14:00 часа (15:00 българско време). Почти по същото време на Еспланадата в 11-ия окръг на френската столица е планирана друга проява. \r\nВ събота се проведе нова вълна от социални протести на \"жълтите жилетки\" във Франция. Според полицията в тях са взели участие повече от 40 хиляди души по улиците на френските градове, от които 5 000 души са участвали в демонстрации в Париж.  Юлиян Марков", "date": "2019.02.17", "title": "ТАСС: Парижката полиция се готви за неделен протест на „жълтите жилетки“"}
{"url": "http://www.focus-news.net/news/2019/02/17/2624522/ombudsmanat-maya-manolova-shte-se-sreshtne-s-shofyori-ot-stolichniya-gradski-transport.html", "text": "Омбудсманът Мая Манолова ще се срещне с шофьори от столичния градски транспорт от 14.30 часа на тролейбусно депо „Искър“ в кв. „Дружба“. Това съобщиха от   пресофиса на омбудсмана.  Повод за срещата е жалба, подадена до омбудсмана във връзка с лошите условия на труд и извънредното работно време.", "date": "2019.02.17", "title": "Омбудсманът Мая Манолова ще се срещне с шофьори от столичния градски транспорт"}
{"url": "http://www.focus-news.net/news/2019/02/17/2624524/pazardzhik-natovareno-e-dvizhenieto-po-napravleniyata-velingrad-varvara-i-dospat-batak-peshtera.html", "text": "Натоварено е движението по пътя Велинград – Варвара, както и по другата планинска отсечка Доспат – Батак – Пещера, предаде репортер на  Радио „Фокус“ – Пазарджик . В дефилето се образуват колони от автомобили. На места на шосето има паднали камъни. На входа на пътя Варвара – Велинград има поставено светещо табло с предупредителен знак за опасност от падащи камъни. Има и засилено полицейско присъствие. Струпване на МПС има и в района на курорта Цигов чарк. \r\nАлбена ЖИЛЕКОВА", "date": "2019.02.17", "title": "Пазарджик: Натоварено е движението по направленията Велинград – Варвара и Доспат – Батак – Пещера"}
{"url": "http://www.focus-news.net/news/2019/02/17/2624525/varna-34-sluchaya-na-chrevni-infektsii-sa-registrirani-v-rzi-prez-poslednata-sedmitsa.html", "text": "34 случая на чревни инфекции са регистрирани във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По данни на информационната система за събиране и анализиране на данни за заболеваемостта за периода от 8 до 14 февруари във Варненска област, при чревните инфекции са отчетени с 11 случая повече от предходната седмица. Тогава случаите на чревни инфекции са били 23. Най-значително повишаване има при ентероколитите – 30, спрямо 15 от втората седмица на февруари. За сравнение те са били 14 за същата седмица на 2018 г. За седемдневния период са регистрирани още 1 вирусен хепатит, 2 колиентерита и една салмонелоза. \r\nБояна АТАНАСОВА", "date": "2019.02.17", "title": "Варна: 34 случая на чревни инфекции са регистрирани в РЗИ през последната седмица"}
{"url": "http://www.focus-news.net/news/2019/02/17/2624512/yens-stoltenberg-vlastite-v-prishtina-ne-mogat-da-izvarshvat-operatsii-v-severnata-chast-na-stranata-bez-saglasieto-na-kfor.html", "text": "Генералният секретар на НАТО Йенс Столтенберг заяви, че Сърбия е партньор на Алианса и че зачита нейното решение да бъде неутрална и че косовските власти се очаква да спазват Брюкселското споразумение и да не навлизат в северната част без съгласието на КФОР, цитира думите му скопското електронно издание  “Плюс Инфо“ . \r\nВ интервю за белградския всекидневник „Блиц\" по време на двудневна среща на министрите на отбраната на страните-членки на НАТО в Брюксел, той каза, че трансформирането на косовските сили за сигурност (КСС) в армията може да има последствия за евроатлантическата интеграция на Прищина. \r\n„Няколко съюзници от НАТО изразиха мнението си, че не е подходящо КСС да се трансформира в армия. Те също така считат, че решението за въвеждане на мита за продукти от Сърбия и Босна и Херцеговина подкопава диалога между Белград и Прищина. Подкрепяме диалога и вярваме, че всичко, което го подкопава, води в погрешна посока“ - подчерта Столтенберг. \r\nГенералният секретар на НАТО добави, че Алиансът \"даде ясно да се разбере, че ще продължи мисията на КФОР в Косово, която е под мандата на ООН\". \r\n„Ние сме тук, за да защитим всички хора и да гарантираме безопасно пространство за всички, разбира се и за сърбите в Косово ... Очакваме властите в Косово да спазват всички международни задължения, включително споразумението от Брюксел, т.е. да не се движат към северната част без съгласието на КФОР“ - каза Столтенберг.  Юлиян Марков", "date": "2019.02.17", "title": "Йенс Столтенберг: Властите в Прищина не могат да извършват операции в северната част на страната без съгласието на КФОР"}
{"url": "http://www.focus-news.net/news/2019/02/17/2624521/tass-sasht-ne-zhelayat-bashar-asad-da-si-varne-kontrola-varhu-severoiztochna-siriya.html", "text": "Съединените щати не желаят правителството на президента Башар Асад да си възвърне контрола върху Североизточна Сирия. Това съобщи в неделя специалният представител на американския държавен секретар за Сирия Джеймс Джефри на конференцията по сигурността в Мюнхен, предава  TACC . \r\n\"Нашите цели в североизточната част на Сирия не са се променили. Те включват запазването на сигурността в региона, а именно: това означава, че не искаме режимът (американската характеристика на правителството на Асад - ТАСС) да се върне там, тъй като не допринася за стабилността, ”каза Джефри. \r\nВ същото време той отбеляза, че САЩ изтеглят сухопътни сили от Сирия, защото основната цел, във връзка с която те са въведени - да се подпомогнат „Сирийските демократични сили“ за победата над „Ислямска държава“ вече е изпълнена. \r\nДжефри направи изявление, че въпреки изтеглянето на войските, САЩ ще продължат да се борят с „Ислямска държава“. \"Запазваме въздушния потенциал, способността да реагираме на заплахи, които възникват във връзка с присъствието на силите на „Ислямска държава“\", добави той. \r\nСпециалният представител заяви, че САЩ не призовават за оттегляне  на сирийския президент Башар Асад, но  изискват промени в поведението на Дамаск. \"Но ние призоваваме за сериозни промени в поведението на режима\", добави Джефри. \r\nThe Washington Post съобщи в петък, цитирайки източници в Пентагона, че американското министерство на отбраната работи по планове за създаване на зона за сигурност на кюрдските единици в Североизточна Сирия с военни от европейски страни. В публикацията се съобщава, че представители на Вашингтонската администрация, както и Конгресът на САЩ по време на 55-та конференция за сигурност в Мюнхен, призовават лидерите на европейските страни, по-специално Великобритания, Германия и Франция, да създадат зона за сигурност за кюрдите и да изпратят комбиниран контингент от 1 500 военни , за да ги защитят.  Юлиян Марков", "date": "2019.02.17", "title": "ТАСС: САЩ не желаят Башар Асад да си върне контрола върху Североизточна Сирия"}
{"url": "http://www.focus-news.net/news/2019/02/17/2624529/kanal-5-s-makedoniya-zaginal-e-izvestniyat-srabski-pevets-shaban-shaulich.html", "text": "Тази трагична информация е съобщена от зетя на Шабан Шаулич, Бата Миркович, информира скопският  “Канал 5“ . \r\nИзвестният изпълнител е катастрофирал с автомобил в Германия.  Според неофициална информация инцидентът е станал след концерт на звездата в германския град Биелефелд, когато двамата с кума му са пътували към международното летище в Дортмунд, като Шаулич не е шофирал автомобила. \r\nСлед пътнотранспортно произшествие Шабан Шаулич е откаран в болница, където той е починал от нараняванията, причинени от тежката автомобилна катастрофа. За сега няма информация за състоянието на шофьора, както и дали при катастрофата има и други пострадали лица. \r\nАгенция \"Фокус\" припомня, че певецът проведе прощален концерт с българската публика в края на 2018 година.  Юлиян Марков", "date": "2019.02.17", "title": "„Канал 5“ (С. Македония): Загинал е известният сръбски певец Шабан Шаулич"}
{"url": "http://www.focus-news.net/news/2019/02/17/2624528/veliko-tarnovo-v-svishtov-zapochva-nov-proekt-za-grazhdanska-zashtita-i-povishenie-nivoto-na-transgranichnoto-satrudnichestvo-v-dunavskiya-region.html", "text": "Нов проект за гражданска защита и повишение нивото на трансграничното сътрудничество в Дунавския регион започва в Свищов. Встъпителната пресконференция предстои през следващата седмица, съобщават за  Радио „Фокус“ – Велико Търново  от Община Свищов. Дейностите отново се финансират  по програма “INTERREG V-A ROMANIA-BULGARIA” 2014-2020 г.“, като има съфинансиране от националните бюджети на Румъния и България, както и от общинските бюджети на партньорите, които участват в проекта. Пълното му наименование е Единни стандарти, повишена координация – обща сигурност“. Встъпителната пресконференция ще е на 19 февруари от 11.00 часа в зала 1 на Община Свищов. \r\nВодещ партньор по проекта е българската община, а румънския партньор е Община Зимнич. Общата стойност е 989 404,57 евро, от които крайдунавския град получава 494 683,61 евро, като безвъзмездната помощ е в размер на 85% - 420 481,06 евро, националното съфинансиране е 13%  – 64 303,93 евро, а собствения принос – 2%,  или 9 898,62 евро. \r\nОсновната цел на проекта е подобряване на сътрудничеството в трансграничната зона в областта на гражданската защита и работа при природни бедствия, както и повишаване ефективността на действията в случаи на природни бедствия и извънредни ситуации, с цел да се осигури висока степен на защита на населението в българо-румънския граничен район чрез намаляване на щетите. \r\nЧрез изпълнението на  проекта ще се подобри качеството на съвместното управление на риска в района на изпълнението на проекта за трансгранично сътрудничество. \r\nЛуиза ТРАНЧЕВА", "date": "2019.02.17", "title": "Велико Търново: В Свищов започва нов проект за гражданска защита и повишение нивото на трансграничното сътрудничество в Дунавския регион"}
{"url": "http://www.focus-news.net/news/2019/02/17/2624527/chez-nad-412-000-klienti-poluchavat-fakturite-si-onlayn.html", "text": "През последните години устойчиво нараства броя на клиентите, които предпочитат да получават сметките си по електронен път. 412 455 клиенти на „ЧЕЗ Електро България“ АД вече оцениха удобството, сигурността и екологичните ползи на електронната фактура. Това съобщиха от пресцентъра на  ЧЕЗ . През 2018 г. отказалите се от хартиения носител на сметката за електроенергия са 44 787. Близо 17 000 от тях направиха регистрацията си за електронна фактура по време на We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България. Една от целите на We Do Green е популяризирането на електронната фактура като удобен и сигурен начин за получаване на месечните сметки, който дава и възможност за личен принос към опазване на природата.  \r\nПо време на събитията от We Do Green над 300 доброволци засадиха 1 774 дървета на територията на Западна България. Използващите електронна фактура клиенти на „ЧЕЗ Електро България“ АД спасиха от изсичане три пъти повече дървета. Предоставяната от Дружеството възможност за електронна фактура позволи на клиентите да намалят използването на хартия с 9  888 000 листа годишно, с което всяка година спестяват 211 мегаватчаса електроенергия, необходима за производството им.  \r\nОсвен безспорните си екологични ползи, електронната фактура е изключително удобна за клиентите. Те я получават веднага след издаването ѝ и имат достъп до архив на месечните си  сметки за електроенергия. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Бързото и навременно получаване на информацията за месечните задължения,  сигурният достъп до данните по всяко време, осигуряват допълнително спокойствие и комфорт. \r\nЕлектронната фактура е напълно безплатна. Тя може да бъде заявена на корпоративния уебсайт www.cez.bg, в центровете за обслужване на клиенти на „ЧЕЗ Електро България“ АД, на телефон 0700 10 010 или в офисите на Изипей. За целта е необходимо да се предостави клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес.", "date": "2019.02.17", "title": "ЧЕЗ: Над 412 000 клиенти получават фактурите си онлайн"}
{"url": "http://www.focus-news.net/news/2019/02/17/2624523/kameliya-stefanova-okrazhna-prokuratura-kyustendil-shestima-dushi-sa-postradali-pri-masovoto-sbivane-v-grada-prichinata-za-intsidenta-ne-e-etnichesko-naprezhenie-a-alkohol.html", "text": "Шестима души са пострадали при масовото сбиване пред заведение в Кюстендил. Това съобщи на брифинг Камелия Стефанова, ръководител на Окръжна прокуратура – Кюстендил, предаде репортер на  Радио „Фокус” – Кюстендил . Според Стефанова едно от пострадалите лица е починало на място в резултат на прободна рана. Останалите лица са настанени в болницата в град Кюстендил. „От тях едно лице е с тежка черепно-мозъчна травма. То е транспортирано в неврохирургията на Институт „Пирогов” с цел оказване на квалифицирана помощ. Останалите лица са с по-леки порезни наранявания\", посочи тя.  \r\nПо думите ѝ един от тях е с порезни наранявания в областта на гръдния кош, друг е с рани в областта на ръката. За конфликта е уведомен дежурен прокурор от Окръжна прокуратура – Кюстендил. Започнати са процесуални действия при условията на неотложност. Започнато е досъдебно производство за престъпление по член 116, ал. 1, т. 4 от Наказателния кодекс.  \r\n„Работи се изключително интензивно. Причина за възникване на конфликта е употребата на алкохол от един от участниците в сбиването. Не може да говорим за възникнало напрежение в резултат на етнически въпроси”, каза Камелия Стефанова. По думите ѝ в момента се изясняват всички участници, като се работи интензивно. Задържани са осем лица. Работи се в екип – наблюдаващ прокурор и разследващи полицаи, със съдействието на служители на Областна дирекция на МВР – Кюстендил. Сред лицата има криминално проявени. Убитият няма криминални регистрации. Сред ранените има лица от цигански и от български произход. Мъжът, транспортиран в „Пирогов”, е циганин. Задържаните са от двата етноса.  \r\nВенцеслав ИЛЧЕВ", "date": "2019.02.17", "title": "Камелия Стефанова, Окръжна прокуратура – Кюстендил: Шестима души са пострадали при масовото сбиване в града, причината за инцидента не е етническо напрежение, а алкохол"}
{"url": "http://www.focus-news.net/news/2019/02/17/2624531/pg-na-bsp-za-balgariya-napuska-narodnoto-sabranie.html", "text": "ПГ на „БСП за България“ напуска Народното събрание, предаде репортер на  Агенция „Фокус“.   Това бе предложено от лидера на БСП Корнелия Нинова и прието от Националния съвет на партията след около 3 часа дебати. „За“ решението гласуваха 74 членове на Пленума, 33 се въздържаха, а трима гласуваха против. БСП поставя условия пред ГЕРБ, Патриотите, ДПС и \"Воля\",  а именно избор на нова ЦИК, отмяна на срамните среднощни гласувания по ИК, връщане на преференцията и започване отново на дебата за машинното гласуване. \r\nДеница КИТАНОВА", "date": "2019.02.17", "title": "ПГ на „БСП за България“ напуска Народното събрание"}
{"url": "http://www.focus-news.net/news/2019/02/17/2624533/press-24-makedoniya-ali-ahmeti-pozdravi-kosovo-za-11-ta-godishnina-ot-obyavyavane-na-nezavisimostta.html", "text": "Лидерът на Демократичния съюз за интеграция (ДСИ) от Македония изпрати поздравление до всички албанци по повод 11 години от независимостта на Косово. \r\n„11-та годишнина от независимостта на Република Косово заварва най-новата  държава в Европа преди окончателните предизвикателства за изграждане на държавността. \r\nВсеки от нас е допринесъл за най-голямото национално постижение, свободната, демократична и независима държава, Косово. \r\nЗатова всеки от нас, който е работил за  този ден, днес иска да види това наше общо постижение, Косово, член на ООН, НАТО и ЕС, с развити добросъседство и просперитет, ” написа Ахмети в своите поздрави в социалната мрежа .  Юлиян Марков", "date": "2019.02.17", "title": "Press 24 ( Македония): Али Ахмети поздрави Косово за 11-та годишнина от обявяване на независимостта"}
{"url": "http://www.focus-news.net/news/2019/02/17/2624532/kiril-stoyanov-kmet-na-selo-samuilovo-motoklub-kalabak-uchastva-v-pochti-vsichki-traditsionni-sastezaniya-po-motokros-na-teritoriyata-na-balgariya-i-gartsiya.html", "text": "Мотоклуб „Калабак“ е мотоциклетен спортен клуб, съществуващ от 1969 година. Това каза за  Радио „Фокус“ - Пирин  Кирил Стоянов, кмет на петричкото село Самуилово. По думите му през 1967 година е направен първият мотокрос в Петрич, след това през 1968 година се премества в село Коларово, и от 1969 година насам се провежда в село Самуилово. Той уточни, че състезание по мотокрос се провежда ежегодно до 1990 година, когато мотокросът приключва с идването на демокрацията и се завръща отново на картата на спортните състезания едва през 2009 година. Кирил Стоянов заяви, че във времето от 1969 до 1990 година са проведени 21 състезания, 4 от които са международни. Той подчерта, че през месец март 1988 година се провежда най-голямото състезание за онова време, в което участват националните отбори на Чехия, Сърбия, Гърция, СССР и България. По думите му тогава шампионите от всички тези републики участват в надпреварата в село Самуилово, заедно с най-добрия състезател за всички времена в България – Димитър Ангелов, който се класира на трето място тогава след руснаците. Кметът на село Самуилово добави, че от 2009 година до ден днешен всяка година шампионатът се провежда през месец октомври, като всяка година участват в Източноевропейския и Републиканския шампионат на България. „Взимаме участие и в почти всички традиционни състезания на територията на България и Гърция. Участваме със 7 състезатели, от които 3 са деца. Закупихме спортен мотоциклет, чрез който да провеждаме тренировъчна дейност сред най-малките от 5- до 10-годишна възраст, като се надяваме броят им да нараства с всяка изминала година“, каза още Кирил Стоянов. \r\nНатали СТЕФАНОВА", "date": "2019.02.17", "title": "Кирил Стоянов, кмет на село Самуилово: Мотоклуб „Калабак“ участва в почти всички традиционни състезания по мотокрос на територията на България и Гърция"}
{"url": "http://www.focus-news.net/news/2019/02/17/2624537/yambol-nad-10-000-zhiteli-i-gosti-na-grada-prisastvaha-na-praznika-na-vinoto.html", "text": "С три тона висококачествено вино местната винарска изба „Вила Ямбол“ отбеляза днес празника на лозарите и винарите. Това съобщиха от пресцентъра на  Община Ямбол . Събитието, организирано за четвърта поредна година в градския парк, привлече над 10 000 жители и гости на града. Винената фиеста допълваха кулинарните изкушения, приготвени от Ути Бъчваров, гарнирани с атрактивни демонстрации и последвалите дегустации. В празника взеха участие и емблематичната ямболска певица Славка Калчева, Ансамбъл „Тунджа“ и кукерската група при Младежки дом „Георги Братанов“ – Ямбол. \r\nОфициалният старт на празника „Пазим духа на виното“ дадоха изпълнителният директор на избата Красимир Аврамов и кметът Георги Славов.  \r\n„Хубаво е, когато всички се събираме, за да отпразнуваме заедно нашите съхранени традиции, включително и във винопроизводството. Горд съм, че славата на Ямбол се разнася на цели четири континента“, каза в обръщението си кметът Георги Славов. \r\n Директорът на избата използва повода за благодари на всички настоящи и бивши служители, агрономи, технолози и всички ангажирани в процеса, с чийто труд „Вила Ямбол“ си е извоювала име на нашия и световния пазари. На днешния празник бе обявена и новината, че до края на годината „Вила Ямбол“ ще пусне на пазара нова серия от три вида тероарни вина от висок клас, които ще се отличават със специфичния си вкус, благодарение на подбрани микрорайони, където ще се отглежда гроздето при характерни почвени и климатични условия. След успеха на сериите „Вила Ямбол“ и „Кабиле“, това ще бъде новото попълнение в асортимента на избата. \r\nДнешният Празник на виното традиционно бе прелюдия и към започващия на 28 февруари Международен маскараден фестивал „Кукерландия – Ямбол 2019“, който тази година чества своя 20-годишен юбилей. По мнението на фолклористи и етнографи корените на кукерските игри се свързват с древните езически обичаи на траките и тогавашните Дионисиеви празници.", "date": "2019.02.17", "title": "Ямбол: Над 10 000 жители и гости на града присъстваха на празника на виното"}
{"url": "http://www.focus-news.net/news/2019/02/17/2624535/bsp-napuskame-parlamentarnite-zasedaniya-za-da-zapazim-parlamentarizma-v-balgariya.html", "text": "На днешното си заседание НС на БСП прие обръщение към всички български граждани и политически партии за защита на свободата на демокрацията и върховенството на закона. Това съобщиха от пресцентъра на  НС на БСП . Пленумът реши ПГ на \"БСП за България\" да напусне Народното събрание.  \r\n„Народното събрание в лицето на представителите на ГЕРБ, ДПС и НФСБ прие промени в изборното законодателство, които нарушават законността, свободния избор на българските граждани и гаранциите за честни избори. Стана порочна практика месеци преди всеки избор правилата да се коригират в интерес на управляващите. Националният съвет на БСП и Парламентарната група на \"БСП за България\" решително отхвърлят тези решения и възлагат на народните представители от левицата да напуснат Народното събрание\", заявиха от БСП. Според тях така променените правила застрашават демократичността на изборния процес - сега и в бъдеще.  \r\n„Ние напускаме парламентарните заседания, за да запазим парламентаризма в България.  \r\nНие категорично настояваме да отпаднат последните изменения в Изборния кодекс и да се пристъпи към изпълнение на законовото изискване за избор на нова Централна избирателна комисия.  \r\nНие изискваме да се осигури демократично провеждане на предстоящите избори за Европейски парламент, да се гарантира достоверност на изборните резултати съгласно волята на българските граждани и да се избере нов състав на ЦИК, като важна част от тези гаранции\", посочиха от БСП. Партията уточнява, че само при тези условия ще възстанови участието си в този парламент. \r\n„Обръщаме се към българските граждани за съвместни действия в защита на избирателните права. Всеки може да даде подкрепа за една или друга партия, за едни или други кандидати. Това е изконно политическо право. Но в борбата за неговата реализация трябва да сме единни и непреклонни. Само така ще отстоим демокрацията, правовата държава и нашите основни политически и граждански права\", заявиха БСП.", "date": "2019.02.17", "title": "БСП: Напускаме парламентарните заседания, за да запазим парламентаризма в България"}
{"url": "http://www.focus-news.net/news/2019/02/17/2624530/kyustendil-miren-protest-se-organizira-v-sotsialnite-mrezhi-po-povod-ubiystvoto-na-35-godishniya-mazh-pri-sbivane-v-grada.html", "text": "Мирен протест се организира в социалните мрежи по повод убийството на 35-годишния мъж при сбиване в града, предаде репортер на  Радио „Фокус” – Кюстендил . Протестът е насрочен за 15.00 часа на кръговото кръстовище между улиците „Георги Раковски” и „Хаджи Димитър”. Хората настояват за бързо залавяне на извършителя и апелират за повече сигурност в града.  \r\nВенцеслав ИЛЧЕВ", "date": "2019.02.17", "title": "Кюстендил: Мирен протест се организира в социалните мрежи по повод убийството на 35-годишния мъж при сбиване в града"}
{"url": "http://www.focus-news.net/news/2019/02/17/2624541/veliko-tarnovo-s-festival-na-kitayskata-kultura-v-grada-shte-badat-otbelyazani-70-godini-ot-ustanovyavaneto-na-diplomaticheski-otnosheniya-mezhdu-balgariya-i-kitay.html", "text": "С фестивал на китайската култура Велико Търново чества 70 години от установяването на дипломатически отношения между България и Китай. Подготовката за събитието вече тече. Организатори са институт „Конфуций“ при ВТУ „Св. св. Кирил и Методий“, Община Велико Търново и Китайското посолство у нас, съобщи за  Радио „Фокус“ – Велико Търново  Искра Мандова, директор на института. Тя припомни, че страната ни е една от първите, които признават новата Китайска народна република, само няколко дни след основаването ѝ. „Това ще бъде чествано с планиран фестивал на китайската култура, който ще е в рамките на няколко дни. След това ще отбележим и 7 години институт „Конфуций“ с традиционната Международна научна конференция – „Дипломатически, икономически и културни отношения между България и Китай“, добави Мандова. Тя уточни, че фестивалът ще е в края на май. В рамките му ще има демонстрации на бойни изкуства, изпълнения на традиционни китайски песни и танци, концерти и изложби. Част от мероприятията ще са на открито, а останалите – в ХГ „Борис Денев“. \r\nЛуиза ТРАНЧЕВА", "date": "2019.02.17", "title": "Велико Търново: С фестивал на китайската култура в града ще бъдат отбелязани 70 години от установяването на дипломатически отношения между България и Китай"}
{"url": "http://www.focus-news.net/news/2019/02/17/2624526/elian-stamboliyski-odmvr-kyustendil-predstoi-proverka-na-zavedenieto-v-koeto-sa-bili-litsata-uchastvali-v-masoviya-boy.html", "text": "Предстои проверка на заведението, в което са били лицата, участвали в масовия бой. Това съобщи пред журналисти старши комисар Елиан Стамболийски, директор на Областна дирекция на МВР – Кюстендил, предаде репортер на  Радио „Фокус” – Кюстендил . Стамболийски добави, че заведението ще бъде проверено изключително прецизно по отношение на всички правомощия, които има МВР, включително и други институции с правомощия за проверки на подобен род заведения. Според старши комисар Елиан Стамболийски в циганската махала в Кюстендил няма блокада. „Един от участниците в инцидента се издирва и това е причината да има по-голямо полицейско присъствие в ромския квартал. Имаме сили на „Жандармерия\" с цел да не се допусне напрежение”, каза старши комисар Елиан Стамболийски. По думите му във връзка с издирването на лицето са уведомени близките дирекции на МВР, както и КПП-тата.  \r\nВенцеслав ИЛЧЕВ", "date": "2019.02.17", "title": "Елиан Стамболийски, ОДМВР - Кюстендил: Предстои проверка на заведението, в което са били лицата, участвали в масовия бой"}
{"url": "http://www.focus-news.net/news/2019/02/17/2624536/", "text": "Сирийските кюрди трябва да започнат диалог с президента Башар Асад, тъй като техните военни съюзници - САЩ се готвят да се оттеглят, заяви Русия в неделя на конференцията по сигурността в Мюнхен, предава  AFP . \r\n\"Подкрепяме  диалога между Дамаск и кюрдите\", заяви заместник-министърът на външните работи на Русия Сергей Вершинин, чиято страна е ключов поддръжник на режима на Асад. \r\nКюрдските бойци оглавиха борбата срещу джихадистите от „Ислямска държава“ и тази борба се очаква да приключи съвсем скоро, по оценки на агенцията. \r\nСъседна Турция обаче ги смята за \"терористи\". \r\nПрисъствието на американски войници в райони, ръководени от ръководените от кюрдите „Сирийски демократични сили“ (СДС), досега е действало като щит срещу евентуална  турска офанзива. \r\nАмериканският президент Доналд Тръмп през декември изненада съюзниците на Вашингтон, като обяви скорошно пълно изтегляне на всичките 2 000 американски войници от Сирия. \r\nТурският министър на отбраната Хулуси Акар отново възрази в неделя на конференцията за сигурност в Мюнхен, че кюрдската „Отряди за народна самоотбрана“ - основна част от СДС, е \"терористична група\". \r\n\"Основната ни грижа преди и след изтеглянето на американците е безопасността и сигурността на нашите граници и нашето население\", каза той.  Юлиян Марков", "date": "2019.02.17", "title": "AFP: Русия настоява, че сирийските кюрди трябва да започнат диалог с Башар Асад"}
{"url": "http://www.focus-news.net/news/2019/02/17/2624534/kyustendil-desetki-hora-se-sabirat-na-improviziran-miren-protest-v-grada-s-iskane-za-poveche-spokoystvie-i-sigurnost.html", "text": "Десетки хора се събират на импровизиран мирен протест на кръговото кръстовище между улиците „Георги Раковски” и „Хаджи Димитър” с искане за повече спокойствие и сигурност, предаде репортер на  Радио „Фокус“ – Кюстендил . В района има присъствие на полицията. Хората изразяват съпричастност към семейството на загиналия и искат спокойствие в града.", "date": "2019.02.17", "title": "Кюстендил: Десетки хора се събират на импровизиран мирен протест в града с искане за повече спокойствие и сигурност"}
{"url": "http://www.focus-news.net/news/2019/02/17/2624545/nimh-kam-1400-chasa-nay-visokata-temperatura-za-denya-e-otchetena-vav-vidin-plyus-15-gradusa-utre-otnovo-ni-ochakva-toplo-vreme.html", "text": "Към 14.00 часа, най-високата температура за деня е отчетена във Видин – плюс 15 градуса, утре отново ни очаква топло време. Това съобщи за  Агенция „Фокус“  Анастасия Стойчева, синоптик от Националния институт по метеорология и хидрология (НИМХ). „Като цяло към 14.00 часа температурите в страната са от плюс 10 до плюс 15 градуса“, обясни тя. Стойчева отбеляза, че тази събота най-високата температура е била отчетена в Монтана, където термометрите са показвали плюс 14 градуса. „Днес очакваме температури малко над 15 градуса, но това ще бъде установено в по-късен час“, коментира още тя. По думите ѝ в цялата страна времето е по-топло от обичайното за месец февруари. „Утре отново ни очакват по-високи температури“, заяви синоптикът от НИМХ.  \r\nДаяна ДЮЛГЕРОВА", "date": "2019.02.17", "title": "НИМХ: Към 14.00 часа, най-високата температура за деня е отчетена във Видин – плюс 15 градуса, утре отново ни очаква топло време"}
{"url": "http://www.focus-news.net/news/2019/02/17/2624540/plyus-info-makedoniya-v-ponedelnik-liderite-na-sdsm-i-dsi-shte-obsazhdat-obshta-kandidatura-za-prezident.html", "text": "В понеделник лидерите на СДСМ и Демократичния съюз за интеграция (ДСИ) ще обсъждат обща кандидатура за президент в парламентарния клуб. Срещата, според информация на партията, е насрочена за 12.30 часа, пише скопското електронно издание  “Плюс Инфо“ .  \r\nСлед избирането на Гордана Силяновска - Давкова за кандидат за президент на ВМРО-ДПМНЕ, Заев и Ахмети отново ще направят опит да открият  общ кандидат на президентските избори, след като това не стана при първия опит на  среща между двамата лидери наскоро. \r\nСлед това Централният комитет на ДСИ реши да излезе с кандидат на президентските избори, но не затвори напълно вратата за възможно споразумение със СДСМ за консенсусен кандидат. \r\nОтношенията между правителствените партньори бяха обтегнати, след като Заев реши чрез обява на конгреса да определи кандидата за президент, на което Ахмети отговори, че на чужда сватба не ходи, след като Ахмети заяви, че ДСИ няма да застане зад кандидат за президент, избран на конгреса на СДСМ. \r\nПо-късно обаче Заев и Ахмети намалиха напрежението и оставиха място за възможно споразумение за съвместно явяване на президентските избори. \r\nОт партиите не разкриват подробности дали Заев и Ахмети ще подготвят списък на кандидатите за президент, които са приемливи както за СДСМ, така и за ДСИ на утрешното заседание. \r\nЗаев каза преди няколко дни, че са необходими разговори не само с коалиционни партньори, но и с извънпарламентарни партии,. \r\nДепутатът Артан Груби в изявление от петък заяви, че най-доброто решение за гражданите на Македония е да имат един кандидат, който да бъде приет от всички граждани, независимо от етническата и религиозната принадлежност. \r\nПремиерът Зоран Заев от своя страна заяви, че от коалиционните партньори се очаква отговорност от по-високо ниво и да застанат зад кандидат, зад който биха застанали и гражданите.  Юлиян Марков", "date": "2019.02.17", "title": "„Плюс Инфо“ ( Македония): В понеделник лидерите на СДСМ и ДСИ ще обсъждат обща кандидатура за президент"}
{"url": "http://www.focus-news.net/news/2019/02/17/2624542/sergey-lavrov-novi-sanktsii-sreshtu-rusiya-nyamat-smisal.html", "text": "Руският външен министър Сергей Лавров смята, че предстоящите нови антируски санкции на САЩ ще бъдат безсмислени като предишните. Това становище беше изразено от ръководителя на агенцията за външни работи в неделя в програмата \"Москва. Кремъл. Путин\"., предава  TACC . \r\n\"Не предупредих, просто казах, че е безсмислено, нищо повече. Казах, че не е ясно с каква цел. Ако не разбират, че санкциите не работят, добре, съжалявам ги\", каза руският външен министър в отговор на въпроса, че Русия може да се противопостави на новите санкции на САЩ. \r\nНа 12 февруари група американски депутати представиха законопроект, който ще наложи нов пакет от санкции срещу Русия. По-специално, предлага се да се ограничат сделките с нови емитирани руски държавни облигации, както и да се наложат санкции на руски проекти за втечнен природен газ извън Руската федерация и на някои банки. Американските законодатели смятат, че инцидентът в Керченския проток между руски и украински кораби през ноември е основателна причина за подобни действия.  Юлиян Марков", "date": "2019.02.17", "title": "Сергей Лавров: Нови санкции срещу Русия нямат смисъл"}
{"url": "http://www.focus-news.net/news/2019/02/17/2624543/petar-ganev-bulmarket-reyl-kargo-lokomotivite-na-derayliralata-vlakova-kompozitsiya-v-plovdiv-sa-preminali-prez-vsichki-tehnicheski-pregledi-i-sa-bili-izpravni.html", "text": "Локомотивите на дерайлиралата влакова композиция в Пловдив са преминали през всички технически прегледи и са били изправни. Това каза пред журналисти управителят на „Булмаркет Рейл Карго“ Петър Ганев, предаде репортер на  Радио „Фокус“ – Пловдив . „Сигурен съм и мога да потвърдя с документи, че локомотивите са изправни. Те са преминали през всички необходими технически прегледи и не може да се твърди, че причината за инцидента е в тях. Установено е счупване на стрелка, което е основната причина за мен“, коментира Ганев. „Данните от черната кутия на локомотивите доказват, че дерайлиралата товарна влакова композиция в Пловдив се е движила с 35 км/ч, което е по-ниска от максимално допустимата скорост от 40 км/ч\", каза още той. \r\nДнес са направени проби с локомотиви за евентуални скрити пропадания на железния път. Двата локомотива вече са в депото на БДЖ, където ще им бъде направена техническа експертиза. Утре ще започне ремонтът на единия от тях, за да бъде пуснат в експлоатация. \r\nТони МИХАЙЛОВ", "date": "2019.02.17", "title": "Петър Ганев, „Булмаркет Рейл Карго“: Локомотивите на дерайлиралата влакова композиция в Пловдив са преминали през всички технически прегледи и са били изправни"}
{"url": "http://www.focus-news.net/news/2019/02/17/2624546/blagoevgrad-okolo-30-avtomobila-provedoha-protestno-shestvie-v-grada-sreshtu-visokite-tseni-na-toka-vodata-i-niskiya-standart-na-zhivot.html", "text": "Между 20 и 30 автомобила проведоха протестно шествие в Благоевград срещу високите цени на тока, водата, горивата и ниския стандарт на живот, предаде репортер на  Радио „Фокус“ – Пирин . Това е поредна протестна акция, организирана от населението в града. Сборният пункт на протестиращите беше паркингът пред Ректората на Югозападен университет „Неофит Рилски“. Автошествието премина по улиците „Славянска“ – булевард „Св. Димитър Солунски“ – улица „Александър Стамболийски“ – улица „Джеймс Баучер“ – улица „Владо Черноземски“ – улица „Иван Михайлов“. Крайната точка беше отново ЮЗУ. Полицейското присъствие беше засилено, а протестът премина мирно. \r\nЛивия НИНОВА", "date": "2019.02.17", "title": "Благоевград: Около 30 автомобила проведоха протестно шествие в града срещу високите цени на тока, водата и ниския стандарт на живот"}
{"url": "http://www.focus-news.net/news/2019/02/17/2624539/d-r-ventsislav-daskalov-obshtopraktikuvasht-lekar-prichina-za-lipsata-na-vaksina-sreshtu-morbili-na-nyakoi-hora-mozhe-da-se-tarsi-v-otritsatelnata-nastroyka-na-roditelite-sreshtu-vaksinite.html", "text": "Две ваксини срещу морбили са заложени в имунизационния ни календар. Това каза за  Радио „Фокус“ – Пирин  общопрактикуващият лекар д-р Венцислав Даскалов. Той уточни, че едната се прави, когато бебето е на 13-месечна възраст. „Втората доза се поставя, когато детето е на 12-годишна възраст“, каза още д-р Даскалов. Във връзка с предписанието на Регионална здравна инспекция – Благоевград всички лекари да потърсят пациентите до 18-годишна възраст, при които ваксината липсва, лекарят заяви, че това ще бъде една съвсем техническа процедура. „Ще бъдат проверени съответните имунизационни журнали на всеки лекар, като в тях ще бъде търсено за наличие на ваксини срещу морбили. Тези, при които липсва ваксинация, ще бъдат потърсени за реимунизация или за първична такава“, добави д-р Даскалов. \r\n„В болшинството от случаите мисля, че причина за липсата на ваксина срещу морбили на някои хора може да се търси в някои настроения, създадени в родителите по принцип срещу ваксините, не само срещу тази за морбили\", посочи д-р Даскалов. По думите му в медиите и в социалните мрежи често се разпространяват някои мнения, настроения и слухове, че е възможно ваксините да са вредни. „Някои хора се подават на тях и буквално, рискувайки живота на своите деца, не ги водят на задължителните ваксинации, които е необходимо да се правят“, каза още д-р Даскалов. Той подчерта, че е важно родителите да имунизират децата си, за да не се стига до ситуации, при които може да бъде застрашен техният живот. \r\nЛивия НИНОВА", "date": "2019.02.17", "title": "Д-р Венцислав Даскалов, общопрактикуващ лекар: Причина за липсата на ваксина срещу морбили на някои хора може да се търси в отрицателната настройка на родителите срещу ваксините"}
{"url": "http://www.focus-news.net/news/2019/02/17/2624548/nimh-v-kraya-na-sledvashtata-sedmitsa-ni-ochakva-ryazko-zastudyavane-v-otdelni-rayoni-maksimalnite-temperaturi-shte-ostanat-pod-nulata.html", "text": "В края на следващата седмица ни очаква рязко понижение на температурите. Това съобщи за  Агенция „Фокус“ Анастасия Стойчева, синоптик от Националния институт по метеорология и хидрология (НИМХ). „В първата половина от следващата седмица времето ще се задържи с по-високи от обичайните за февруари температури, и ще остане без валежи. Към четвъртък облачността ще се увеличи, но все още ще се задържи без валежи“, посочи тя. „Ще започне бавно понижение на температурите, което към края на седмицата ще обхване цялата страна и ще бъде по-съществено. Дневните температури в отделни райони ще остават под нулата, като максималните ще бъдат в интервала от минус 2 до плюс 3 градуса“, отбеляза тя. „Ако ги сравним с температурите, които имаме от днес и вчера, от порядъка на 10-15 градуса и тези утре от плюс 13 до плюс 18 градуса, това е едно драстично понижение на температурите“, подчерта Анастасия Стойчева.  \r\nДаяна ДЮЛГЕРОВА", "date": "2019.02.17", "title": "НИМХ: В края на следващата седмица ни очаква рязко застудяване, в отделни райони максималните температури ще останат под нулата"}
{"url": "http://www.focus-news.net/news/2019/02/17/2624544/kyustendil-okolo-100-dushi-se-sabraha-na-miren-protest-v-grada-sled-masovoto-sbivane-pri-koeto-zagina-35-godishen-mazh.html", "text": "Около 100 души се събраха на мирен протест в града след масовото сбиване, при което загина 35-годишен мъж, предаде репортер на  Радио „Фокус“ – Кюстендил . С протеста хората изразяват съпричастност към семейството на загиналия и се обявяват за по-голяма сигурност в града, за да не се повтарят подобни инциденти. Първоначално мирният протест беше в района на кръговото кръстовище при плажа, след което хората организираха шествие по централните улици на Кюстендил, а крайната точка ще бъде улица „Цар Освободител“ и мястото, на което е починал 35-годишният мъж. Шествието се охранява от служители на полицията и жандармерията. \r\nВенцеслав ИЛЧЕВ", "date": "2019.02.17", "title": "Кюстендил: Около 100 души се събраха на мирен протест в града след масовото сбиване, при което загина 35-годишен мъж"}
{"url": "http://www.focus-news.net/news/2019/02/17/2624553/sport-real-madrid-zagubi-u-doma-ot-zhirona-izostana-s-9-tochki-zad-barselona.html", "text": "Реал Мадрид допусна неочаквана загуба с 1:2 у дома срещу средняка Жирона в двубой от 24-ия кръг на Примера дивисон. Бейл и Мариано се появиха в игра след първия гол на Жирона, но и те не помогнаха за нещо повече в срещата. Серхио Рамос съвсем усложни положението с втори жълт картон в последната минута. \"Белите\" нямаха поражение у дома от началото на януари, а в последните си два мача записаха победи като гост над Атлетико с 3:1 и Аякс с 2:1. \r\nЗагубата свали Реал на трето място в класирането на 9 точки зад лидера Барселона и на две от Атлетико Мадрид. Следващото „Ел Класико“ е на \"Бернабеу\" след две седмици.", "date": "2019.02.17", "title": "Спорт: Реал Мадрид загуби у дома от Жирона, изостана с 9 точки зад Барселона"}
{"url": "http://www.focus-news.net/news/2019/02/17/2624538/d-r-tatyana-velislavova-rzi-gabrovo-dnes-e-moderno-da-si-antivaksinalno-nastroen-no-horata-ne-osaznavat-kolko-e-opasno.html", "text": "Антиваксиналните течения набират все повече последователи в последните години, но хората не осъзнават колко е опасно. Това заяви в ефира на  Радио „Фокус“ – Велико Търново  д-р Татяна Велиславова, директор на Дирекция „Надзор на заразните болести“ в Регионалната здравна инспекция в Габрово. Тя допълни, че днес е модерно да си антиваксинално настроен. „Когато се стигне до акт, е модерно родителите да казват, че отказът им е във връзка с религиозните им убеждения. Дали е така, или не аз не мога да кажа, но те така се оправдават и измъкват от ситуацията. Аз не знам коя религия проповядва децата да умират в нашия век, когато дадена болест може да бъде предотвратена с ваксина, но може и да има такива“, коментира още д-р Велиславова. Тя уточни, че от няколко години се води активна кампания за ограничаване на подобни течения. Правят се постоянни проверки с личните лекари и ако има нарушения, те се санкционират, но това не е в състояние да изкорени проблема. \r\nЛуиза ТРАНЧЕВА", "date": "2019.02.17", "title": "Д-р Татяна Велиславова, РЗИ – Габрово: Днес е модерно да си антиваксинално настроен, но хората не осъзнават колко е опасно"}
{"url": "http://www.focus-news.net/news/2019/02/17/2624554/emsc-registrirano-e-silno-zemetresenie-s-magnitud-64-v-rayona-na-papua-nova-gvineya.html", "text": "Регистрирано е силно земетресение с магнитуд 6.4 в района на Папуа-Нова Гвинея, показва справка на страницата на  Европейския средиземноморски сеизмологичен център . \r\nТрусът е станал в 0:35 часа на 18 февруари местно време (16:35 часа на 17февруари българско време) на 46 километра северозападно от град Наматанаи и на 854 километра североизточно от столицата Порт Морсби на 373 километра дълбочина. Земетресението е усетено в района Нова Ирландия. Засега няма информация за пострадали хора и нанесени материални щети. Не е обявена опасност от възникване на цунами.  Юлиян Марков", "date": "2019.02.17", "title": "ЕMSC: Регистрирано е силно земетресение с магнитуд 6.4 в района на Папуа-Нова Гвинея"}
{"url": "http://www.focus-news.net/news/2019/02/17/2624547/bashar-asad-siriyskata-konstitutsiya-ne-mozhe-da-bade-predmet-na-targoviya.html", "text": "Сирия остава ангажирана с диалога, който да намери изход от кризата, но няма да позволи конституцията да бъде предмет на търговия. , заяви сирийският президент Башар Асад, цитиран от държавната агенция  SANA, предава  TACC . \r\n\"Няма да позволим на нашите опоненти да използват агентите си измежду сирийските граждани, за да ни наложат условия в Конституционната комисия\", подчерта Асад. В същото време той предупреди, че \"съучастниците на Турция\" са включени в този орган, създаден в съответствие с решението на Конгреса за сирийския диалог в Сочи от 30-31 януари 2018 година. \r\n\"Конституцията, подобно на националния суверенитет, е въпрос, който засяга съдбата на отечеството  и те не трябва да бъдат пренебрегвани, защото в противен случай ще трябва да се плати много по-висока цена, отколкото за войната\", каза Асад. \r\nСирийският лидер осъди \"действията на Запада, насочени към предотвратяване на сериозни опити за разрешаване на кризата, които се предприемат в рамките на преговорния процес, започнат в Астана и Сочи\".  Юлиян Марков", "date": "2019.02.17", "title": "Башар Асад: Сирийската конституция не може да бъде предмет на търговия"}
{"url": "http://www.focus-news.net/news/2019/02/17/2624556/nimh-vremeto-do-kraya-na-fevruari-shte-ostane-dinamichno-prez-sledvashtiya-uikend-se-ochakvat-snegovalezhi-v-mnogo-chasti-na-stranata.html", "text": "Времето до края на февруари ще остане динамично, през следващия уикенд се очакват снеговалежи в много части на страната. Това съобщи за  Агенция „Фокус“  Анастасия Стойчева, синоптик от Националния институт по метеорология и хидрология (НИМХ). „След това застудяване, което ни очаква в края на следващата седмица, към края на месеца ще имаме едно краткотрайно повишение на температурите. Като цяло до края на месеца времето ще остане динамично, с такъв тип промени - нахлувания на студен въздух, след това затопляне. В самото нахлуване ще има и превалявания от дъжд, които с понижението на температурите ще преминават в сняг“, обясни тя. По думите ѝ февруари месец ще си отиде с чести промени в температурно отношение. „Ще има дни, в които няма да има валежи, но в самото преминаване на смущението, ще има валежи от дъжд, които ще преминават в сняг“, уточни тя. „С тази обстановка в следващата седмица - петък, събота и неделя, най-вече в събота, в много райони от страната ще очакваме превалявания от сняг. По-съществени ще бъдат в планинските райони. В следващите дни ще бъде уточнено и количеството им“, отбеляза Стойчева. „Валежите от сняг ще бъдат в планините и прилежащите им припланински райони - Западна и Централна Стара планина, Предбалкана, Родопската област. В тези райони ще натрупа снежна покривка“, заяви синоптикът.   \r\nДаяна ДЮЛГЕРОВА", "date": "2019.02.17", "title": "НИМХ: Времето до края на февруари ще остане динамично, през следващия уикенд се очакват снеговалежи в много части на страната"}
{"url": "http://www.focus-news.net/news/2019/02/17/2624555/angel-dyulgerov-sdruzhenie-na-pisatelite-varna-vsyaka-godina-izdavame-sbornik-s-otlichenite-razkazi-v-konkursa-atanas-lipchev.html", "text": "Всяка година издаваме сборник с отличените разкази в конкурса „Атанас Липчев“. Това каза в интервю за  Радио „Фокус“ – Варна  писателят Ангел Дюлгеров от Сдружението на писателите във Варна по повод Петия национален конкурс за разказ „Атанас Липчев“, обявен от сдружението. „Първите три текста ние ги публикуваме в нашия вестник „КИЛ“. Всяка година, досега имаме 4 на брой, издаваме сборник с предварителни писма за съгласие и с авторски права. Така, че имаме 4 сборника с всички отличени разкази – по 15, 16, имаме и по 9 - 10, като третия сборник, тъй като беше по-ограничено участието до 90 разказа тогава“, съобщи Ангел Дюлгеров. Той допълни, че едно от нововъведенията тази година ще бъде електронното публикуване на творбите. „Освен книжните тела, които раздаваме на участниците, ние пропуснахме да публикуваме PDF форматите на тези сборници, имаме две страници, както и на сайта на сдружението. Съвсем скоро те ще бъдат на разположение в електронен вариант“, обясни още писателят. Той добави, че тази година участниците в Петия национален конкурс „Атанас Липчев“ ще бъдат оценявани до края на май, а официалното награждаване ще се състои на 7 юни. По думите му освен публикуване на разказите, сдружението ще даде около 10 награди на най-отличените творци. „Нашите парични награди, първите три награди са в обем и размер, колкото наградите, които дава националният фонд „1300 години България“, съобщи писателят. Ангел Дюлгеров посочи, че има голям интерес към конкурса, съдейки по броя участници през изминалите 4 години. „Имахме миналата година 138 и сме стигали до 199 конкурсни разказа, така че има интерес към този конкурс и правим прекрасна паметна вечер, на която даваме наградите с музика“, каза писателят. Той допълни, че от сдружението се надяват на още по-голям брой участници тази година. \r\nБояна АТАНАСОВА", "date": "2019.02.17", "title": "Ангел Дюлгеров, Сдружение на писателите – Варна: Всяка година издаваме сборник с отличените разкази в конкурса „Атанас Липчев“"}
{"url": "http://www.focus-news.net/news/2019/02/17/2624550/varna-206-proverki-sa-izvarsheni-ot-rzi-prez-poslednata-sedmitsa-vav-vrazka-sas-zabranata-za-tyutyunopushene-na-obshtestveni-mesta.html", "text": "206 проверки във връзка със забраната за тютюнопушене на обществени места и затворени помещения са извършени във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Справка за дейността на оперативните отдели показва, че за периода от 8 до 14 февруари, служители на държавен контрол са извършили общо 229 проверки на територията на Варна. От тях 206 са свързани със забраната за тютюнопушене на открити обществени места, като прилежащите терени и тротоари на детските ясли, детските градини, училищата, ученическите общежития и местата, където се предоставят социални услуги за деца, както и забраната за тютюнопушене в закритите обществени места. Проверки са направени и за спазване на наредбата за продажба на алкохол на лица под 18 години. Издадено и връчено е едно предписание във връзка с тютюнопушенето в закрити обществени места. \r\nБояна АТАНАСОВА", "date": "2019.02.17", "title": "Варна: 206 проверки са извършени от РЗИ през последната седмица във връзка със забраната за тютюнопушене на обществени места"}
{"url": "http://www.focus-news.net/news/2019/02/17/2624560/rakovodstvoto-na-pp-abv-shte-dade-preskonferentsiya-na-18-fevruari.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе на 18 февруари 2019 г. от 14.30 часа в централата на партията на улица „Врабча“ 23. Ще бъдат обсъдени взаимоотношенията между ПП АБВ и партия „Единна Русия“ – как двете политически сили ще допринесат за укрепване на приятелството и задълбочаване на сътрудничеството между Руската Федерация и Република България. Ще бъде засегната и темата за взаимоотношенията между АБВ - Младежи и „Млада Гвардия-Единна Русия“. \r\nУчастие ще вземат председателят на ПП АБВ умен Петков, Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“, доц. Георги Кючуков – член на Изпълнителното бюро на ПП АБВ, както и Пламена Заячка – председател на АБВ - Младежи.", "date": "2019.02.17", "title": "Ръководството на ПП АБВ ще даде пресконференция на 18 февруари"}
{"url": "http://www.focus-news.net/news/2019/02/17/2624558/pazardzhik-natovareno-e-dvizhenieto-po-patya-belovo-pazardzhik-plovdiv.html", "text": "Натоварено е движението по пътя Белово – Пазарджик – Пловдив, предаде репортер на  Радио „Фокус“ – Пазарджик . Пътните настилки са сухи. Въведени са скоростни ограничения по цялото трасе. Полицейски патрули са разположени на входа и изхода на дефилето Велинград – Варвара, на входа на Пазарджик след село Звъничево и на изхода на областния град в посока Пловдив. \r\nАлбена ЖИЛЕКОВА", "date": "2019.02.17", "title": "Пазарджик: Натоварено е движението по пътя Белово – Пазарджик – Пловдив"}
{"url": "http://www.focus-news.net/news/2019/02/17/2624559/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението е нормално натоварено. Няма образували се задръствания или колони от автомобили. \r\nЛивия НИНОВА", "date": "2019.02.17", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/02/17/2624551/afp-polskiyat-premier-otmeni-patuvaneto-si-do-izrael-sled-komentar-na-benyamin-netanyahu-za-holokosta.html", "text": "Полският премиер Матеуш Моравецки отмени посещението си в Израел за срещата на върха на Вишеградската група, заяви говорителката на правителството в неделя, цитирана от  AFP . \r\n\"Министър-председателят Моравиецки  каза на министър-председателя Нетаняху по телефона, че Полша ще бъде представена на срещата от външния министър Яцек Чапутович\", заяви Джоана Копчинска. \r\nРешението идва след като Нетаняху е цитиран да казва, че \"поляците са сътрудничили с германците\" в Холокоста. \r\nОфисът на Нетаняху настоя, че израелският лидер е \"неправилно цитиран\" и не е имал предвид всички поляци.  Юлиян Марков", "date": "2019.02.17", "title": "AFP: Полският премиер отмени пътуването си до Израел след коментар на Бенямин Нетаняху за Холокоста"}
{"url": "http://www.focus-news.net/news/2019/02/17/2624561/sdsm-gordana-silyanovska-ne-se-razgranichi-ot-rechta-na-omrazata.html", "text": "Гордана Силяновска не се разграничи от речта на омразата, заяви говорителят на СДСМ Костадин Костадинов, цитиран от македонското издание  „Фокус“ . \r\nToй заяви днес още, че Гордана Силяновска е кандидат за президент на ВМРО-ДКМНЕ, избрана от Християн Мицковски и Никола Груевски. Както каза Костадинов, страната не се нуждае от президент, който ще бъде слуга, какъвто според него, е Георги Иванов. \r\n„Гордана Силяновска вчера можеше да се разграничи от престъпната политика на Никола Груевски, да разграничи от разрушителната дейност на Християн Мицковски във връзка с напредъка на Република Северна Македония, да се разграничи  и да осъди разпространението на речта на омразата от колегите си , които й дадоха подкрепата си. За съжаление не видяхме това“, каза той  \r\nГоворител на СДСМ добави, че Силяновска е продължение на политиката на Християн Мицковски.  Юлиян Марков", "date": "2019.02.17", "title": "СДСМ: Гордана Силяновска не се разграничи от речта на омразата"}
{"url": "http://www.focus-news.net/news/2019/02/17/2624557/ombudsmanat-maya-manolova-shte-se-yavi-na-zasedanie-v-administrativen-sad-sofiya-po-deloto-sreshtu-toplofikatsiya-sofiya-ead.html", "text": "На 18 февруари 2019 г. от 10.00 часа омбудсманът Мая Манолова ще се яви на заседание в Административен съд София-град, след като на 4 февруари т.г. делото по жалба на Манолова срещу решение на изпълнителния директор на „Топлофикация София“ ЕАД, с което ѝ бе отказан достъп до обществена информация, беше отложено. Това съобщиха от  пресофиса на омбудсмана . \r\nСъдебната сага на омбудсмана с „Топлофикация София“ продължава вече трета година, тъй като ръководството на дружеството отказва да предостави исканата по ЗДОИ информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хиляди столичани. В тези производства дружеството е поскало минимум 300 лева пред съда, 350 лева пред частен съдебен изпълнител и 300 лева по исково производство.   \r\nПрез 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.  \r\nНа 7 октомври 2016 г. общественият защитник поиска отговор на десет въпроса по Закона за достъп до обществена информация. В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ.  \r\nВ жалбата си до Административния съд Мая Манолова подчерта, че „топлофикационното дружество е в кръга на задължените субекти съгласно  ЗДОИ, тъй като представлява публичноправна организация по смисъла на закона“. Освен това тя е категорична, че „исканата информация е „обществена“ по смисъла на ЗДОИ;  не са спазени изискванията за форма на отказа; исканата информация не съдържа търговска тайна; налице е надделяващ обществен интерес“.  \r\nОмбудсманът поиска от монополното дружество информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума именно за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите ѝ са включени в цената на топлинната енергия, одобрена от КЕВР.", "date": "2019.02.17", "title": "Омбудсманът Мая Манолова ще се яви на заседание в Административен съд - София по делото срещу „Топлофикация София“ ЕАД"}
{"url": "http://www.focus-news.net/news/2019/02/17/2624549/fokus-makedoniya-bivsh-kmet-ot-vmro-dpmne-zayavi-che-pri-zaguba-na-izborite-hristiyan-mitskovski-tryabva-da-si-podade-ostavkata.html", "text": "Бившият кмет от ВМРО-ДПМНЕ на община Аеродром  (община в Скопие –бел ред. ) Ивица Коневски пожела успех на Гордана Силяновска-Давкова на президентските избори като кандидат на ВМРО-ДПМНЕ, но ако загуби, партийният лидер Християн Мицковски трябва да подаде оставка, според него, пише македонското издание  “Фокус“ . \r\n„От сърце искам да спечелим, но за да стане това, е необходимо обединение. За съжаление много качествени и опитни хора в момента са отстранени от партията и съм сигурен, че те искат да помогнат на ВМРО-ДПМНЕ. Независимо от опитите да се омаловажат резултатите от президентските избори, трябва да има отговорност за евентуалния провал - казва Коневски, припомняйки, че Никола Груевски подаде оставка от поста на лидер след загубата на местните избори. \r\nСчита се, че Коневски е приближен до бившия шеф на разузнаването Сашо Миялков и министъра на здравеопазването Никола Тодоров, които бяха изключени от партийните органи, след като сегашното ръководство на партията ги обвини, че оказват влияние върху някои от депутатите в подкрепа на конституционните промени в съответствие с Преспанския договор с Гърция.  Юлиян Марков", "date": "2019.02.17", "title": "„Фокус“ (Македония): Бивш кмет от ВМРО-ДПМНЕ заяви, че при загуба на изборите Християн Мицковски трябва да си подаде оставката"}
{"url": "http://www.focus-news.net/news/2019/02/17/2624563/sport-nevyana-vladinova-specheli-bronz-za-sachetanieto-si-s-topka-v-moskva.html", "text": "Невяна Владинова спечели бронз за съчетанието си с топка в Москва. Съчетанието на фона на \"IN THE ARMY NOW” донесе бронзовият медал във финала на топка на състезанието от веригата за Гран При в Москва, което по традиция открива състезателната година в голямата гимнастика, съобщават от  Българска федерация художествена гимнастика . \r\nВ събота със сбор от 79.750 т. Владинова зае седмо място в многобоя и доби право на участие във всички четири финала днес. \r\nПървите три места в многобоя заеха представителките на домакините от Русия - злато за Дина Аверина със сбор от 84.200, сребро за Арина Аверина със сбор от 79.950 т. и бронз за Александра Солдатова, която е на минимална разлика от второто място - сбор от 79.900. \r\nПри ансамблите за златото в многобоя трудно се пребори ансамбълът на Русия, втори се класира ансамбълът на Япония и трети отборът на Израел България не участва с ансамбъл на този турнир. \r\nИграта на Невяна Владинова във финала на топка днес ѝ донесе оценка от 19.600 и бронзовият медал в руската столица на този уред, като тя се нареди на почетната стълбичка в компанията на двете рускини Дина Аверина, която спечели златото с оценка от 21.000 и Екатерина Селезньова, която спечели среброто с оценка от 20.350. \r\nВъв финала на обръч Невяна се класира на 5-то място с оценка от 18.350т, като допусна някои неточности. Златен медал на обръч спечели Дина Аверина от Русия с оценка от 21.800, среброто спечели нейната сестра - близначка Арина, която събра сбор от 21.450 т, а бронзът завоюва японката Кахо Минагава с оценка от 19.400 т. \r\nВъв финала на бухалки Владинова  имаше грешки и оценка от 17.450 се нареди на 6-то място, а тук златният медал спечели Александра Солдатова (Русия) с оценка от 19.700, втора се класира Дина Аверина (Русия) с 19.300, а бронзът спечели Саломе Пажава от Грузия, която игра чудесно и бе оценена с 19.200. \r\nВъв финала на лента нашата българската гимнастичка допусна някои неточности и се класира 6-та, с оценка от 16.750.Златният медал на лента спечели Арина Аверина (Русия) с оценка от 20.300, сребърният медал отиде при Дина Аверина (Русия), която получи 19.450 за своето изпълнение, а бронзът завоюва Анастасия Салос от Беларус с оценка от 17.950т. \r\nВъв финалите при ансамблите фаворитите от Русия допуснаха много грешки и неточности. За сметка на тях японките изиграха отлично и спечелиха златото и в двата финала - на финала с 5 топки с оценка от 22.800, а във финала с обръчи и бухалки с оценка от 23.000 т. Среброто и в двата финала при ансамблите завоюва ансамбълът на Израел като и за двете си съчетания те получиха оценка от 21.250т.,бронзовите медали в двата финала отидоха при ансамбъла на домакините от Русия като за 5 топки получиха оценка от 19.000, а за смесеното съчетание бяха оценени с 19.800. \r\nВ съпътстващия турнир при жените за купа \"Алина Кабаева\" нашата представителка Татяна Воложанина се класира на 5-то място в многобоя като там нямаше финали на уредите. \r\nВоложанина изигра много силен обръч, за който бе оценена с 18.600. На топка получи оценка от 17.500, на лента 16.000 и оценка от 14.000 за много трудните си бухалки, където допусна груби грешки. Така със сбор от 66.100 точки тя се нареди на 5-то място в официалното класиране, където място намериха по една гимнастичка от държава. \r\nПри девойките  Катрин Цонева и Валерия Ватова се класираха на 5-то място отборно в съпътстващия турнир, а България отново имаше представителки във всички финали. Катрин Цонева се класира на 4-тите места във финалите на въже и топка, а Валерия Ватова е четвърта на бухалки и седма на лента!", "date": "2019.02.17", "title": "Спорт: Невяна Владинова спечели бронз за съчетанието си с топка в Москва"}
{"url": "http://www.focus-news.net/news/2019/02/17/2624566/sofiya-protest-e-blokiral-bultsarigradsko-shose-v-dvete-posoki-na-izhoda-za-plovdiv.html", "text": "Жители на столичния квартал „Горубляне“ излязоха на пореден протест и блокираха бул.„Цариградско шосе“ в двете посоки на изхода за Пловдив, предаде  БНР . Кръстовището е между бул. „Цариградско шосе“ и улиците „Павел Красов“ и „Димитър Пешев“. \r\nСред причините за недоволството е дискриминацията, според протестиращите, на нискоетажните квартали спрямо панелните жилищни комплекси, както и липсата на достатъчно детски площадки, изградена канализация, тротоари, велоалеи, градски транспорт.", "date": "2019.02.17", "title": "София: Протест е блокирал бул.„Цариградско шосе“ в двете посоки на изхода за Пловдив"}
{"url": "http://www.focus-news.net/news/2019/02/17/2624562/plovdiv-natovareno-e-dvizhenieto-po-avtomagistrala-trakiya-patishtata-sa-suhi-i-prohodimi.html", "text": "Интензивен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“, също по пътищата Пловдив - Карлово, Пловдив - Пазарджик и Пловдив - Асеновград. Пътищата на територията на областта са сухи и нормално проходими, в планинските райони – на места мокри. Повишена опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, предупреждават от Областното пътно управление. Проходът Троян - Кърнаре остава затворен за движение на всички моторни превозни средства. Ограничено е движението за моторни превозни средства над 5 тона в района на км 6 по пътя Плодовитово - Първомай поради намален габарит на пътното платно на стоманен мост на река Марица. Обходният маршрут е по път Стара Загора - Поповица и път І-8 София - Пловдив - Свиленград. Целогодишна е забраната за движение на моторни превозни средства по пътя Белица - Загражден - Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nТрафикът на територията на град Пловдив е интензивен към този час. Засилено автомобилно движение се отчита по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“ и „Пещерско шосе“. Пътните настилки в града са сухи и нормално проходими. Затворен за движение е участък от ул. „Христо Г. Данов“ в отсечката между ул. „Антим I“ и ул. „Свети Климент“ заради строително-ремонтни дейности. Като обходен маршрут водачите могат да използват трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.17", "title": "Пловдив: Натоварено е движението по автомагистрала „Тракия“, пътищата са сухи и проходими"}
{"url": "http://www.focus-news.net/news/2019/02/17/2624565/burgas-dvizhenieto-v-oblastta-se-izvarshva-bez-zatrudneniya-patishtata-sa-suhi-i-prohodimi.html", "text": "Движението в областта се извършва нормално, предаде репортер на  Радио „Фокус“ – Бургас . Пътищата са сухи и нормално проходими, температурите са положителни. \r\nВ град Бургас движението е интензивно. Натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока жк. „Меден Рудник“. \r\nМария КУРТЕВА", "date": "2019.02.17", "title": "Бургас: Движението в областта се извършва без затруднения, пътищата са сухи и проходими"}
{"url": "http://www.focus-news.net/news/2019/02/17/2624567/afp-bashar-asad-predupredi-siriyskite-kyurdi-che-sasht-nyama-da-gi-zashtiti.html", "text": "Президентът Башар Асад предупреди в неделя сирийските кюрди, че техният съюзник САЩ няма да ги защитят срещу турска офанзива, тъй като Вашингтон се готви да изтегли войските си, предава  AFP . \r\nСъединените щати ще изтеглят войниците си от Сирия, след като съюзническите кюрдски войски елиминират и последното присъствие на „Ислямска държава“в североизточната част на страната. \r\nБъдещото  оттегляне рискува да остави кюрдите изложени на дългосрочна заплаха от съседна Турция, която разглежда кюрдските бойци като \"терористи\". \r\n\"Ние предупреждваме тези групи, които залагат на американците, че американците няма да ви защитят\", каза Асад в телевизионна реч. \r\n„Американците не ви държат в сърцето си ... Те ще ви поставят в джоба си, за да бъдете разменна монета.“, заяви Асад. \r\nОсвен борбата с „Ислямска държава“, кюрдите до голяма степен остават извън гражданската война в Сирия, като се надяват на полу-автономия в североизточната част на страната, пише агенцията.  Юлиян Марков", "date": "2019.02.17", "title": "AFP: Башар Асад предупреди сирийските кюрди, че САЩ няма да ги защити"}
{"url": "http://www.focus-news.net/news/2019/02/17/2624568/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-poradi-na-remontni-deynosti-na-mosta-na-zhp-liniya-sofiya-kulata.html", "text": "Ограничено е движението по главен път Е-79 в участъка Кресна – Долна Градешница в района на км 402+365 поради на ремонтни дейности на моста на жп линия София – Кулата. Срокът е до 30 март. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. Забранено е движението на товарни автомобили с тегло над 12 тона по третокласен път-108 АМ „Струма\" – село Рибник заради аварийни ремонтни дейности за срок до 31 юли. Към този час трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.02.17", "title": "Благоевград: Ограничено е движението по главен път Е-79 в участъка Кресна – Долна Градешница поради на ремонтни дейности на моста на жп линия София – Кулата"}
{"url": "http://www.focus-news.net/news/2019/02/17/2624572/varna-20-proverki-sa-izvarshili-sluzhiteli-na-otdel-protivoepidemichen-kontrol-kam-rzi-prez-poslednata-sedmitsa.html", "text": "20 проверки са извършили служители на отдел „Противоепидемичен контрол“ към РЗИ – Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. За периода от 8 до 14 февруари е направена една инспекция в амбулатории за индивидуална и групова практика за първична медицинска помощ, 3 в амбулатории за специализирана медицинска помощ, както и 9 в амбулатории за дентална помощ. Осъществени са 8 проверки в медицински центрове в града, 9 в болнични заведения, 2 в медико-диагностични амбулатории и 3 в детски заведения. За същия период, служителите в отдел „Медицинска паразитология” са извършени 28 броя проверки в детски заведения по отношение на санитарно-хигиенния режим, 10 за оказана медицинска помощ, 2 в здравни кабинети към детски заведения по отношение документация за прием и профилактични паразитологични изследвания. Направени са и 16 проверки в амбулатории за индивидуална практика за първична медицинска помощ по отношение противопаразитната дейност, лечебни заведения, корабни агенции и оказана методична помощ. Няма наложени административни санкции след посещението на служителите от РЗИ – Варна. \r\nБояна АТАНАСОВА", "date": "2019.02.17", "title": "Варна: 20 проверки са извършили служители на отдел „Противоепидемичен контрол“ към РЗИ през последната седмица"}
{"url": "http://www.focus-news.net/news/2019/02/17/2624571/aktsenti-v-sutreshniya-blok-dobro-utro-balgariya-na-radio-fokus-za-18-fevruari.html", "text": "Кметът на Чепеларе представи отчет за дейността на общината за трите години от встъпването ѝ в длъжност. За постигнатите цели, финансовото състояние на Общината и още актуални въпроси ще разговаряме в сутрешния блок „Добро утро, България“ на  Радио „Фокус“  със Славка Чакърова, кмет на Чепеларе. \r\nБСП напуска парламента – защо и какво налага това? Какво ще се промени с решението на опозицията? Гост в ефира ще бъде Христо Проданов, заместник-председател на ПГ на „БСП за България“. \r\nПравата на българските граждани, в частност условията на труд в столичния градски транспорт и Изборния кодекс, ще бъдат обект на разговора ни с омбудсмана на Република България Мая Манолова. \r\nПапа Франциск ще бъде в България от 5 до 7 май. Освен в София, той ще бъде и в град Раковски, област Пловдив, където се намират три енории, две от които са най-големите в страната. За посещението на папата в България ще научим повече от Мария Русева от Радио „Фокус“ - Пловдив. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 18 февруари с водещ Йоланда Пелова.", "date": "2019.02.17", "title": "Акценти в сутрешния блок „Добро утро, България“ на Радио „Фокус“ за 18 февруари"}
{"url": "http://www.focus-news.net/news/2019/02/17/2624570/lovech-katastrofa-e-stanala-po-glavniya-pat-pleven-sofiya-v-rayona-na-lukovit.html", "text": "Катастрофа е станала по главния път Плевен - София в района на Луковит, съобщи  читател на Агенция „Фокус“ . Пътят е блокиран и автомобилите се налага да обръщат движението и да търсят алтернативен маршрут. Движението спира малко преди Луковит в посока София.", "date": "2019.02.17", "title": "Ловеч: Катастрофа е станала по главния път Плевен - София в района на Луковит"}
{"url": "http://www.focus-news.net/news/2019/02/17/2624573/plenumat-na-bsp-izbra-za-glaven-redaktor-na-vestnik-duma-ivelin-nikolov.html", "text": "Пленумът на БСП избра за главен редактор на вестник „Дума“ Ивелин Николов, предаде репортер на  Агенция „Фокус“ . Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността бяха двама: Ивелин Николов и Таня Джаджева. При тайно гласуване, проведено сред членовете на Националния съвет, Николов е получил преднина.  \r\n„За“ кандидатурата на Ивелин Николов са гласували 63 членове на Пленума, а за тази на Таня Джаджева - 55 души. Досега Николов бе временно изпълняващ длъжността главен редактор на вестника.  \r\nДеница КИТАНОВА", "date": "2019.02.17", "title": "Пленумът на БСП избра за главен редактор на вестник „Дума“ Ивелин Николов"}
{"url": "http://www.focus-news.net/news/2019/02/17/2624574/veliko-tarnovo-ogranicheno-e-dvizhenieto-na-tovarni-avtomobili-nad-10-tona-po-pat-debelets-plakovo-sredni-kolibi-elena.html", "text": "Ограничено е движението на товарни автомобили над 10 тона по път Дебелец – Плаково – Средни колиби – Елена. Обходният маршрут е през Дебелец – Велико Търново – Лясковски кантон – Мерданя – Златарица – Златаришки кантон – Елена и обратно. Условията за пътуване на територията на Великотърновска област са нормални за сезона, предаде репортер на   Радио „Фокус” – Велико Търново . Пътните настилки са сухи, като по усойните места има и мокри участъци. Времето навсякъде е ясно. За изминалото денонощие няма регистрирани тежки пътни инциденти. Няма и допълнително въведени ограничения. Проходът на Републиката е отворен за движение. Затворен за движение на МПС над 10 тона е проходът Твърдица – Елена. Затворен поради свлачище остава участък от път Царски извор – Драганово, обходният маршрут е през село Сушица. Ограничено е движението за товарни автомобили над 10 тона по част от път ІІІ-551 Дебелец - Средни колиби - Елена от км 13 до км 21. Забраната се налага поради лошо експлоатационно състояние, обходният маршрут е през Дебелец - Велико Търново - Лясковски кантон - Мерданя - Златарица - Златаришки кантон - Елена. \r\nПатрули на „Пътна полиция” са разположени на входовете и изходите на град Велико Търново. Екипите следят за скоростта и правилното протичане на движението. \r\nЛуиза ТРАНЧЕВА", "date": "2019.02.17", "title": "Велико Търново: Ограничено е движението на товарни автомобили над 10 тона по път Дебелец – Плаково – Средни колиби – Елена"}
{"url": "http://www.focus-news.net/news/2019/02/17/2624575/blagoevgrad-kinopanorama-snow-cinema-v-bansko-shte-predstavi-10-filma-ot-razlichni-darzhavi-posveteni-na-zimnite-sportove.html", "text": "Кинопанорамата„Snow cinema“ включва 10 филма от различни държави. Това каза за  Радио „Фокус“ - Пирин  Натали Петрова, организатор на кинопанорамата и на Банско филм фест. Тя уточни, че програмата включва филми от Канада, Австрия, Исландия, Япония, Италия, Швейцария и Германия. „Част от филмите са свързани с олимпийската тематика, защото ще видим едни емблеми, като в ските, така и фрийрайдъри и сноубордисти. Филмите са снимани на много отдалечени места, на които по различни причини не всички можем да стигнем – в Антарктида, в Исландия, в Алпите, в Хималаите, в Япония“, посочи Петрова. Тя отбеляза, че и през трите вечери, в които ще се провежда кинопанорамата, прожекциите ще стартират в 19.00 часа и ще приключват малко след 21.30 часа. По думите ѝ на 21 февруари ще бъдат представени: „Руси – Коломбин – дуел за върха“ – филм от Швейцария с участието на Пиере Морат; „Земя, оформена от жените“ – продукция на Франция, Австрия и Исландия; канадският филм „Заслонът Шангку“. Натали Петрова допълни, че на 22 февруари ще бъдат представени: „Ничия земя – експедиция Антарктика“ – австрийска продукция на Матиас Майер, която получи Наградата на публиката на Международния кинофестивал на планинарското кино – Банско филм фест през 2018 година; немският филм „Лед и палми“; френският филм „Проект дамско ски планинарство – опус Япония“; както и швейцарската продукция „Местността La Grave“. Петрова посочи, че в последната вечер ще бъдат представени: „Freestyle – истории от Южен Тирол“; „Еволюция на мечтите“ и италианският филм „Със ски нагоре“. \r\nНатали СТЕФАНОВА", "date": "2019.02.17", "title": "Благоевград: Кинопанорама „Snow cinema“ в Банско ще представи 10 филма от различни държави, посветени на зимните спортове"}
{"url": "http://www.focus-news.net/news/2019/02/17/2624552/d-r-ventsislav-daskalov-obshtopraktikuvasht-lekar-pri-edin-na-1000-patsienti-mogat-da-vazniknat-tezhki-uslozhneniya-pri-zabolyavane-s-morbili-v-nyakoi-sluchai-te-sa-smartonosni.html", "text": "При един на 1000 пациенти могат да възникнат тежки усложнения при заболяване с морбили, в някои случаи те са смъртоносни. Това каза за  Радио „Фокус“ – Пирин  общопрактикуващият лекар д-р Венцислав Даскалов. „Като лекар в момента съм притеснен със ситуацията, свързана със заболелите от морбили в областта\", посочи д-р Даскалов. По думите му е възможно дори да се стигне до епидемия. „В момента не бих могъл да цитирам точни статистически данни относно процента да децата, които не са ваксинирани. Но имайки представа за ситуацията в околните ни държави – Сърбия, Македония, Гърция, където разпространението на болестта е стигнало високи размери, то ситуацията е тревожа. Причината е, че пътуването вече е лесно достъпно и разпространението на болестта е много лесно. Ако една такава зараза достигне до група деца или възрастни, които не са имунизирани, то лесно се получава верижна реакция“, каза още д-р Даскалов. Той уточни, че един човек предава заразата на друг, след това на следващ и така нататък. „В повечето случаи заразата от морбили се предава доста лесно, защото това е сравнително високо заразна болест. Предава се по въздушно-капков път, тоест не са необходими някакви специални условия“, добави д-р Даскалов. Той допълни, че е напълно достатъчно да имаме един малко по-близък контакт с човек, който е носител на заразата, и така за нас рискът вече е на лице. „Ако се окаже така, че е по-голям броят на децата и възрастните, които не са обхванати с тази ваксина, то рискът е голям. Горе-долу един на 1000 пациенти може да получи тежки дори животозастрашаващи усложнения“, заяви д-р Даскалов. Той отбеляза, че останалите ще изкарат една по-тежка болест, което също не е никак малко. По думите му обикновено инкубационният период при морбили може да продължи до 3 седмици след контакт. Според него в този период липсва симптоматика. „Самото заболяване обикновено започва по начин, който повечето хора биха определили като един обикновен грип. Появява се висока температура, общо неразположение. В някои случаи може да се появи кашлица и чувство за отпадналост. Едва на 2-рия или 3-тия ден започват да се появяват обривите, които са характерни за болестта“, каза още д-р Даскалов. Той добави, че тогава поставянето на диагнозата е лесно. „За щастие в първите два дни, когато все още няма кожни обриви има други, макар трудно забележими, дребни белези, които могат да бъдат използвани от лекаря за насочване на вниманието“, уточни д-р Даскалов. Той отбеляза, че е задължително винаги при поява на заболяване, което е с по-сериозни състояния, да се насочим към лекар, който да прецени дали има някакви съмнения за остро инфекциозно заболяване, или става дума за грип или нещо подобно. \r\nЛивия НИНОВА", "date": "2019.02.17", "title": "Д-р Венцислав Даскалов, общопрактикуващ лекар: При един на 1000 пациенти могат да възникнат тежки усложнения при заболяване с морбили, в някои случаи те са смъртоносни"}
{"url": "http://www.focus-news.net/news/2019/02/17/2624577/lovech-edna-zhena-e-zaginala-a-dvama-drugi-sa-raneni-pri-katastrofa-na-patya-sofiya-pleven-na-1-km-predi-s-radomirtsi.html", "text": "Една жена е загинала, а двама други са ранени при катастрофа между два леки автомобила по път София-Плевен, на 1 км преди село Радомирци. Това съобщиха за  Агенция „Фокус“  от пресцентъра на  ОДМВР-Ловеч . Пътният инцидент е станал около 17. 00 часа. По първоначална информация една жена е загинала и двама други са ранени. Няма информация какво е състоянието на пострадалите. Движението по пътя е затворено и в двете посоки. Екипи на пътна полиция са организирали обходен маршрут. Колите, идващи от Плевен, се насочват през Радомирци и Червен бряг и Луковит, а тези от Луковит преминават през Червен бряг и Радомирци.", "date": "2019.02.17", "title": "Ловеч: Една жена е загинала, а двама други са ранени при катастрофа на пътя София-Плевен, на 1 км преди с. Радомирци"}
{"url": "http://www.focus-news.net/news/2019/02/17/2624579/predstoyashti-sabitiya-v-stranata-za-18-fevruari-agentsiya-fokus.html", "text": "*** \r\nОт 18.00 часа пред паметника на Апостола вицепрезидентът Илияна Йотова ще участва във възпоменателното отбелязване на 146 години от гибелта на Васил Левски в град Карлово. От 19.00 часа в Народно читалище „Васил Левски – 1861“ Илияна Йотова ще присъства на спектакъла „Васил Левски – един неосъществен сценарий“, подготвен от учениците от СУ „Васил Левски“. \r\n*** \r\nОт 18.15 часа председателят на Народното събрание Цвета Караянчева ще участва във възпоменателна церемония в град Петрич по повод 146-ата годишнина от обесването на Васил Левски.  \r\n*** \r\nОт 10.00 часа в Руски културно-информационен център, 3 ет., к.305, ще се проведе научна конференция, посветена на 140-та годишнина от подписването на Константинополския мирен договор. Сред участниците в конференцията са извънредният и пълномощен посланик на Руската Федерация в Република България Анатолий Макаров, Георги Първанов, президент на България в периода 2002-2012 и основател на ПП АБВ и председателят на АБВ Румен Петков. \r\n*** \r\nОт 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др., обвинени в организиране и ръководене на организирана престъпна група.   \r\n*** \r\nОт 10.00 часа 12 състав на Специализирания наказателен съд ще гледа делото срещу Румяна Ж. обвинена в престъпление по служба - чл.283 НК. \r\n*** \r\nОт 10.00 часа състав на Административен съд – София ще заседава по делото, заведено по жалба на омбудсмана Мая Манолова срещу „Топлофикация София“ ЕАД. Омбудсманът Мая Манолова ще се яви на заседанието. \r\n*** \r\nОт 10.30 часа на ул. „Сава Михайлов“ 57 зам.-кметът на София Дончо Барбалов ще провери готовността за възобновяване на дейността на Банката с майчина кърма. \r\n*** \r\nОт 11.00 часа в партерното фоайе на Софийската опера и балет ще се състои пресконференция за премиерата на операта \"Трубадур\". \r\n*** \r\nОт 11.00 часа 18 състав на Специализирания наказателен съд ще гледа делото срещу Красимир К., Славчо А. и Галина А., обвинени в организиране и ръководене на организирана престъпна група. \r\n*** \r\nОт 11.00 часа в заседателната зала на НЦЗПБ, бул. „Янко Сакъзов“ №26, ще се състои пресконференция във връзка със стартирането на Проект „Фундаментални, транслиращи и клинични изследвания в областта на инфекциите и инфекциозната имунология“, финансиран по процедура Изграждане и развитие на центрове за компетентност, договор BG05M2OP001-1.002-0001-C02. \r\n*** \r\nОт 11.00 часа в Национален пресклуб на БТА ще се проведе пресконференция на национално представителните организации на и за хора с увреждания във връзка с действието на новата наредба за ТЕЛК и предоставените данни от Министерството на здравеопазването.  \r\n*** \r\nОт 12.00 часа в Национален пресклуб на БТА Гражданско движение „Покана за доброволно изпълнение“ и Сдружение на потърпевшите от частните съдебни изпълнители и съдебната система „Солидарност” организират пресконференция по повод стартиралата наказателна процедура срещу България от 24 януари 2019 г. и дадения двумесечен срок за становище от българска страна за съответствието на заповедното производство по ГПК и неговото прилагане от съдилищата с правото на ЕС.  \r\n*** \r\nОт 13.00 часа 5 състав на Специализирания наказателен съд ще гледа делото срещу Петър М., Адам П. и др., обвинени в безстопанственост в особено големи размери.  \r\n*** \r\nОт 13.00 часа 17 състав на Специализирания наказателен съд ще гледа делото срещу Янко М., чл. 65 НПК - молба за изменение на мярка за неотклонение. \r\n*** \r\nОт 13.00 часа 22 състав на Специализирания наказателен съд ще гледа делото срещу Валентин И., чл. 65 НПК - молба за изменение на мярка за неотклонение. \r\n*** \r\nОт 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Енчо С., Георги Д. и др., обвинени в организиране и ръководене на организирана престъпна група. \r\n*** \r\nОт 13.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени  в подкуп.  \r\n*** \r\nОт 13.30 часа в сградата на КЕВР на бул. „Княз Дондуков“ 8–10, ет. 4 ще се проведе открито заседание за обсъждане на доклад относно заявления от „Каварна газ” ООД за утвърждаване на цени за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на общините Каварна и Шабла за регулаторен период 2019 – 2023 г. \r\n*** \r\nОт 13.40 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени на „Каварна газ” ООД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията общините Каварна и Шабла за регулаторен период 2019 – 2023 г. \r\n*** \r\nОт 14.30 часа в централата на АБВ на улица „Врабча“ 23 ръководството на партията ще даде пресконференция. \r\n*** \r\nОт 14.30 часа в БТПП ще се състои презентация „Подкрепата на Столична община за инвестициите, предприемачеството, иновативните и стартиращи фирми в София“. \r\n*** \r\nОт 14.30 часа 4 състав на Специализирания наказателен съд ще гледа делото срещу Юлиян Т., Христо С. и др., обвинени в организиране и ръководене на организирана престъпна група. \r\n*** \r\nОт 15.00 часа Х въззивен състав на Софийския градски съд ще гледат делото срещу К. Каменаров (чл. 343Б, ал.1 НК). \r\n*** \r\nОт 15.00 часа 11 състав на Специализирания наказателен съд ще гледа делото срещу Айдън Д., чл. 65 НПК - молба за изменение на мярка за неотклонение. \r\n*** \r\nОт 17.00 часа в Сохо, зала SoHall, улица „Искър“ 4, АЕЖ-България организира дискусия на тема: „Жената в обектива” \r\n*** \r\nОт 17.30 часа в Мраморното фоайе на Столична библиотека ще бъде представена книгата на Николай Иванов „Проучванията на евреите за бесилката и гроба на Левски“. \r\n*** \r\nОт 18.00 часа в Чешкия център (бул. „Раковски“ 100) ще бъдат представени най-новите книжни издания на „Бохемия клуб“ и „Парадокс“: „Чешки съновник“ от Лудвик Вацулик и „Хотел „Авион“ от Иржи Кратохвил по случай 51 години от Пражката пролет. \r\n*** \r\nОт 18.00 часа в Литературния клуб на Столична библиотека издателство „Скалино“  представя дебютната книга с поезия на Евелина Митева като част от поредицата „Дебюти в Столична библиотека“. \r\n*** \r\nОт 19.00 часа в Театър Азарян ще бъде представен „За кравите” – документална пиеса на Вадим Леванов. \r\n*** \r\nОт 19.00 часа в галерия „Червената точка“ ще бъде открита изложбата \"Горен пласт точки\". \r\n*** \r\nОт 19.00 часа в зала „Пейо Яворов“ ще бъде представена постановката „Тайна вечеря на Дякона Левски“.  \r\n*** \r\nОт 11.00 часа Регионалният щаб за борба с ГРИП и ОРЗ  ще заседава затворено заседание .  \r\n*** \r\nОт 11.00 часа във фоайето на Централната сграда РБ „П. Р. Славейков“ ще се състои откриването на изложба – базар „Мартеници“. \r\n*** \r\nОт 11.00 часа в Драгоман ще бъде тържествено открит първият паметник на Васил Левски в Общината. \r\n*** \r\nОт 10.30 часа в Детска градина № 18 ще се проведе Куклен спектакъл „Глупавият вълк“ на Държавен куклен театър „Дора Габе“. \r\n*** \r\nОт 11.00 часа пред паметника на Васил Левски ще се състои панихида и общоградско поклонение по повод 146 години от гибелта на Апостола на българската свобода – Васил Левски. \r\n*** \r\nВ АЕМО „Стария Добрич“, Възрожденско училище, ще се проведе образователна програма „Мога ли да бъда като Левски?“. \r\n*** \r\nВ Младежки център – Добрич ще бъде представена изложба „Познатият и непознат Апостол“. \r\n*** \r\nОт 11.00 часа в залата на Община Дупница ще започне международна конференция за подобряване на взаимоотношенията между организации, бизнес и спортни клубове с Община Крива Паланка. \r\n*** \r\nОт 09.30 часа в Пункт за базиране Варна ще се проведе ритуал за изпращане на минен ловец „Цибър” от състава на флотилия бойни и спомагателни кораби за участие във Втората постоянна противоминна група кораби на НАТО. \r\n*** \r\nОт 11.00 часа в  централата на ГС на БСП на ул. „Македония” 33 - Александър Паунов, народен представител от ПГ „БСП за България“, член на комисиите по енергетика и по транспорт, информационни технологии и съобщения, ще приема граждани. \r\n*** \r\nОт 16.00 часа във фоайето на Регионална библиотека „Пенчо Славейков” – Варна, на бул. Сливница 34, ще се състои откриване на изложба „Съзвездие Блъскови и Варна”.  \r\n***  \r\nОт 09.30 часа Апелативен съд – Велико Търново ще заседава по делото срещу „Червеите“ – близнаците Илия и Станчо Станчеви, стреляли по Карамфил Бижев и Айдън Хюсеинов в офис във Велико Търново.  \r\n*** \r\nОт 17.30 часа паметника на Васил Левски в центъра на Велико Търново ще бъде почетена паметта на Апостола.  \r\n*** \r\nОт 11.00 часа пред паметника на Васил Левски в кв. „Пролет“ ще бъдат отбелязани 146 години от смъртта на Апостола на свободата.  \r\n*** \r\nОт 11.00 часа пред паметника на Васил Левски в Градския парк ще се състои общоградско поклонение, с което ще бъде почетена паметта на апостола.  \r\n*** \r\nОт 16.00 часа в залата на Общински драматичен театър ще бъде представен „Разпитът“ - театрален спектакъл, посветен на 146 години от обесването на Васил Левски.  \r\n*** \r\nОт 17.00 часа в експозиционна зала „Кутловица” ще бъде открита изложба на жени художници, посветена на 8 март.  \r\n*** \r\nОт 10.30 часа в Пресклуб-Пазарджик ще се проведе пресконференция на евродепутата от ПЕС Момчил Неков на тема „Перспективи пред Европа\". \r\n*** \r\nОт 11.00 часа в Исторически музей ще бъде представена експозицията „Апостолът на свободата“. В 13.00 часа ще започне церемонията по награждаване на участниците в областния конкурс „Левски-пример за величие“, организиран от ЦПЛР-ОДК в Петрич. В 18.00 часа от градския площад ще започне и факелното шествие в памет на Апостола. От 18.30 часа пред паметника на  Народните будители ще бъде поставено началото на литературно-музикален спектакъл „Дела трябват, а не думи“. \r\n*** \r\nОт 10.00 часа в зала „Магнум“ на Втора клинична база ще се състои  тържествено откриване на новата академична 2018/2019 година за новоприетите чуждестранни студенти на Медицински университет.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу Атанас А., обвинен в избягване на установяването и плащането на данъчни задължения в особено големи размери.  \r\n*** \r\nОт 10.00 часа в зала 10 на Окръжния съд ще се проведе заседание по делото срещу Милена К., Димитър Р. и Славка П., обвинени в издаване и в съответно даване на подкуп за издаване на подправени експертни решения на ТЕЛК.  \r\n*** \r\nОт 11.30 часа в сградата на Община Пловдив Два дни преди предпоследния домакински двубой на Марица (Пловдив) с френския шампион Безие (Безие) от Група А на Шампионската лига, кметът на Пловдив Иван Тотев, президентът на волейболния клуб Илия Динков, старши-треньорът на българския първенец Иван Петков, мениджърът Борис Халачев и състезателки на Жълто-сините ще разговарят с представителите на медиите. \r\n*** \r\nОт 15.00 часа в НБ „Иван Вазов“ – Пловдив ще бъде показан филма „Забраненото образование“, а от 17.30 – „Методът Монтесори“. \r\n*** \r\nОт 14.00 часа в Регионалния исторически музей ще се проведе пресконференция за дейностите по новия проект на музея  - „Културна екосистема. Човек и природа – музейни образователни модули“. \r\n*** \r\nОт 9.30 часа в офиса на ПП ГЕРБ в Сливен, на адрес: ул. „Цар Освободител“ № 17, общинските съветници Тодор Начев и Здравко Костадинов ще се срещнат с граждани.  \r\n*** \r\nОт 18.00 часа от читалище „Балкански просветител” в „Райково“ ще тръгне факелно шествие, което ще продължи до двора на ППМГ „Васил Левски“, с което ще бъдат отбелязани 146 години от гибелта на Васил Левски. От 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 –ви Алпийски полк, Общинският духов оркестър и ученически блок от ППМГ. \r\n*** \r\nОт 9.00 часа в IX ОУ „Веселин Ханчев” детски отдел на библиотека „Родина” ще гостува на 4а клас. \r\n*** \r\nОт 10.00 часа в Екопарк за биоразнообразие и алтернативен туризъм „ВАЯ“ Фондация Виа Понтика, със съдействието на Спасителен център за диви животни – Стара Загора, ще пусне в естествена среда розов пеликан и 40 други птици, сред които големи белочели гъски и зеленоглави патици. \r\n*** \r\nОт 18.00 часа в РБ „Захарий Княжески“ ще бъде открита изложба за Васил Левски – книги и календари от колекцията на Георги Туртуриков. \r\n*** \r\nОт 10.00 часа в зала 203 на общината зам.-кметът Найден Косев и представители на различни културни институции, ще говорят за програмата за отбелязване на 120 години от рождението на Панчо Владигеров.  \r\n*** \r\nОт 14.00 часа в зала 203 на общината ще се проведе Консултативен съвет.", "date": "2019.02.17", "title": "Предстоящи събития в страната за 18 февруари (Агенция „Фокус“)"}
{"url": "http://www.focus-news.net/news/2019/02/17/2624581/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост-Видин“. Това съобщиха от ГД „Гранична полиция“. Това съобщиха от  ГД „Гранична полиция“ . Информацията е към 18.00 часа. Нормален е трафикът на всички контролно-пропускателни пунктове по границите със Сърбия, Македония и Гърция.", "date": "2019.02.17", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост-Видин“"}
{"url": "http://www.focus-news.net/news/2019/02/17/2624564/kyustendil-politseyski-ekip-proveryava-avtomobilite-i-avtobusite-v-posoka-sofiya.html", "text": "Полицейски екип е разположен на изхода на града, в посока София, предаде репортер на  Агенция „Фокус“ . Автомобилите и автобусите, които напускат града, се спират и проверяват от полицаи. Движението в града и на изхода към столицата е нормално.  \r\nМерките се предприемат заради масовото сбиване от тази сутрин, при което загина 35-годишен мъж, а петима бяха ранени. След инцидента задържаните са осем. Извършителят на убийството все още се издирва. \r\nБиляна ИВАНОВА", "date": "2019.02.17", "title": "Кюстендил: Полицейски екип проверява автомобилите и автобусите в посока София"}
{"url": "http://www.focus-news.net/news/2019/02/17/2624578/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Израел Бенямин Нетаняху обяви назначаването на министъра на разузнаването и транспорта Израел Кац като изпълняваш дейността външен министър за оставащите дни на сегашното правителство, давайки на Кац шанс да запази тази позиция, ако Нетаняху спечели следващите избори, пише израелското англоезично издание  The Jerusalem Post . \r\nКац, който се позиционира като заместник-председател на  „Ликуд\" и бъдещ министър-председател в ерата след Нетаняху, завърши  на второ място в първичните избори в „Ликуд“ преди две седмици, поставяйки го на трето място в списъка  на партията, след Нетаняху и парламентарния председател  Юли Еделщайн. \r\nТъй като назначението e за временно изпълняващ длъжността, а не за постоянен външен министър, не е необходимо той да бъде одобрен от Кнесета и ще е начело на Министерството на външните работи само за период от три месеца. \r\nМинистърът на енергетиката и водите Ювал Щайниц, който заедно с Кат се смяташе за водещ кандидат за позицията, отговори на новината за назначението на Кац, като каза пред репортерите преди седмичното заседание на кабинета, че желае на Кац късмет. \r\nНазначаването от страна на  Нетаняху за действащ министър на външните работи в последните дни на сегашното правителство идва след петиция до Върховния съд от „Движението за качествено управление“  срещу броя на портфейлите, които Нетаняху държи. Освен като министър-председател и външен министър, Нетаняху също е министър на отбраната от ноември и министър на здравеопазването, въпреки че Яаков Лицман управлява министерството като действащ министър на здравеопазването. \r\nПрез декември Нетаняху, който по онова време също беше ръководител на  Министерството на имиграцията и интеграцията, се освободи от тази позиция, като назначи своя съюзник Ярив Левин да заема поста като временно изпълняващ длъжността. По онова време той каза, че ще назначи временен министър на външните работи през януари, но това назначение се забави докато петицията до Върховния съд не принуди Нетаняху да действа. \r\nВлиянието, портфейлът и морала на външното министерство непрекъснато намалява, след като след изборите през 2015 г. то остава без титулярен министър, който да се бори за бюджет и за място на масата, където се вземат ключовите външнополитически решения на страната, пише изданието. \r\n*** Съединените щати не желаят правителството на президента Башар Асад да си възвърне контрола върху Североизточна Сирия. Това съобщи в неделя специалният представител на американския държавен секретар за Сирия Джеймс Джефри на конференцията по сигурността в Мюнхен, предава  TACC . \r\n\"Нашите цели в североизточната част на Сирия не са се променили. Те включват запазването на сигурността в региона, а именно: това означава, че не искаме режимът (американската характеристика на правителството на Асад - ТАСС) да се върне там, тъй като не допринася за стабилността, ”каза Джефри. \r\nВ същото време той отбеляза, че САЩ изтеглят сухопътни сили от Сирия, защото основната цел, във връзка с която те са въведени - да се подпомогнат „Сирийските демократични сили“ за победата над „Ислямска държава“ вече е изпълнена. \r\nДжефри направи изявление, че въпреки изтеглянето на войските, САЩ ще продължат да се борят с „Ислямска държава“. \"Запазваме въздушния потенциал, способността да реагираме на заплахи, които възникват във връзка с присъствието на силите на „Ислямска държава“\", добави той. \r\nСпециалният представител заяви, че САЩ не призовават за оттегляне  на сирийския президент Башар Асад, но  изискват промени в поведението на Дамаск. \"Но ние призоваваме за сериозни промени в поведението на режима\", добави Джефри. \r\nThe Washington Post съобщи в петък, цитирайки източници в Пентагона, че американското министерство на отбраната работи по планове за създаване на зона за сигурност на кюрдските единици в Североизточна Сирия с военни от европейски страни. В публикацията се съобщава, че представители на Вашингтонската администрация, както и Конгресът на САЩ по време на 55-та конференция за сигурност в Мюнхен, призовават лидерите на европейските страни, по-специално Великобритания, Германия и Франция, да създадат зона за сигурност за кюрдите и да изпратят комбиниран контингент от 1 500 военни , за да ги защитят. \r\n*** Тази трагична информация е съобщена от зетя на Шабан Шаулич, Бата Миркович, информира скопският  “Канал 5“ . \r\nИзвестният изпълнител е катастрофирал с автомобил в Германия.  Според неофициална информация инцидентът е станал след концерт на звездата в германския град Биелефелд, когато двамата с кума му са пътували към международното летище в Дортмунд, като Шаулич не е шофирал автомобила. \r\nСлед пътнотранспортно произшествие Шабан Шаулич е откаран в болница, където той е починал от нараняванията, причинени от тежката автомобилна катастрофа. За сега няма информация за състоянието на шофьора, както и дали при катастрофата има и други пострадали лица. \r\nАгенция \"Фокус\" припомня, че певецът проведе прощален концерт с българската публика в края на 2018 година. \r\n*** Сирия остава ангажирана с диалога, който да намери изход от кризата, но няма да позволи конституцията да бъде предмет на търговия. , заяви сирийският президент Башар Асад, цитиран от държавната агенция  SANA, предава  TACC . \r\n\"Няма да позволим на нашите опоненти да използват агентите си измежду сирийските граждани, за да ни наложат условия в Конституционната комисия\", подчерта Асад. В същото време той предупреди, че \"съучастниците на Турция\" са включени в този орган, създаден в съответствие с решението на Конгреса за сирийския диалог в Сочи от 30-31 януари 2018 година. \r\n\"Конституцията, подобно на националния суверенитет, е въпрос, който засяга съдбата на отечеството  и те не трябва да бъдат пренебрегвани, защото в противен случай ще трябва да се плати много по-висока цена, отколкото за войната\", каза Асад. \r\nСирийският лидер осъди \"действията на Запада, насочени към предотвратяване на сериозни опити за разрешаване на кризата, които се предприемат в рамките на преговорния процес, започнат в Астана и Сочи\". \r\n*** Полският премиер Матеуш Моравецки отмени посещението си в Израел за срещата на върха на Вишеградската група, заяви говорителката на правителството в неделя, цитирана от  AFP . \r\n\"Министър-председателят Моравиецки  каза на министър-председателя Нетаняху по телефона, че Полша ще бъде представена на срещата от външния министър Яцек Чапутович\", заяви Джоана Копчинска. \r\nРешението идва след като Нетаняху е цитиран да казва, че \"поляците са сътрудничили с германците\" в Холокоста. \r\nОфисът на Нетаняху настоя, че израелският лидер е \"неправилно цитиран\" и не е имал предвид всички поляци. \r\n***  Президентът Башар Асад предупреди в неделя сирийските кюрди, че техният съюзник САЩ няма да ги защитят срещу турска офанзива, тъй като Вашингтон се готви да изтегли войските си, предава  AFP . \r\nСъединените щати ще изтеглят войниците си от Сирия, след като съюзническите кюрдски войски елиминират и последното присъствие на „Ислямска държава“в североизточната част на страната. \r\nБъдещото  оттегляне рискува да остави кюрдите изложени на дългосрочна заплаха от съседна Турция, която разглежда кюрдските бойци като \"терористи\". \r\n\"Ние предупреждваме тези групи, които залагат на американците, че американците няма да ви защитят\", каза Асад в телевизионна реч. \r\n„Американците не ви държат в сърцето си ... Те ще ви поставят в джоба си, за да бъдете разменна монета.“, заяви Асад. \r\nОсвен борбата с „Ислямска държава“, кюрдите до голяма степен остават извън гражданската война в Сирия, като се надяват на полу-автономия в североизточната част на страната, пие агенцията.", "date": "2019.02.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/17/2624583/afp-turtsiya-zadarzha-stotitsi-zaradi-vrazki-s-kyurdski-butovnitsi.html", "text": "Стотици хора са задържани в неделя в Турция след полицейски акции по случай 20-ата годишнина от залавянето на кюрдския лидер Абдула Йоджалан, съобщиха държавните медии, цитирани от  AFP . \r\nПолицията задържа 735 души, обвинени във връзки с Кюрдската работническа партия (ПКК) или подкрепящи кюрдски екстремисти в 156 операции, проведени в петък, съобщи държавната информационна агенция Анадолу, цитирайки вътрешното министерство. \r\nПо време на арестите полицията е открила оръжия, боеприпаси и взривни материали, включително импровизирани взривни устройства, каза Анадолу, но нито министерството, нито агенцията заявиха къде са извършени нападенията. \r\nВпоследствие са освободени 226 души, а от тези, които все още са държани, 61 бяха официално арестувани, докато съдебните процедури срещу 448 задържани заподозрени са в ход, добави агенцията. \r\nСмята се, че задържаните са  планирали масови протести за годишнината от залавянето на Йоджалан.  Юлиян Марков", "date": "2019.02.17", "title": "AFP: Турция задържа стотици заради връзки с кюрдски бутовници"}
{"url": "http://www.focus-news.net/news/2019/02/17/2624582/api-vremenno-e-ogranicheno-dvizhenieto-po-patya-pleven-lukovit-v-rayona-na-lukovit-poradi-ptp.html", "text": "Временно е ограничено движението по път I-3 Плевен - Луковит в района на Луковит поради ПТП. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут: Луковит - Червен бряг - Радомирци - Плевен.", "date": "2019.02.17", "title": "АПИ: Временно е ограничено движението по пътя Плевен - Луковит в района на Луковит поради ПТП"}
{"url": "http://www.focus-news.net/news/2019/02/17/2624569/kyustendil-sas-syadane-varhu-peshehodnite-pateki-protestirashtite-blokiraha-za-kratko-dvizhenieto-na-krastovishteto-pri-zhelezniya-most-v-grada.html", "text": "Със сядане върху пешеходните пътеки протестиращите в Кюстендил блокираха за кратко движението на кръстовището при Железния мост в града, предаде репортер на  Радио „Фокус” – Кюстендил . Хората тръгнаха от кръговото кръстовище при плажния комплекс, преминаха през улиците „Хаджи Димитър” и „Цар Освободител”, през мястото, където при станалия тази сутрин масов бой загина 35-годишен мъж, както и през заведението, пред което е започнал скандалът. След това протестиращите се спряха за кратко на площад „Велбъжд” и продължиха по пешеходния булевард „България”. На кръстовището при Железния мост те седнаха за кратко на пешеходните пътеки, след което се разотидоха. Протестът беше обявен като знак на съпричастност към семейството на починалия кюстендилец. Хората посочиха, че случилото се е голяма трагедия и с протеста искат да покажат, че се интересуват от това, което става, както и че кюстендилци имат своя позиция и искат да я изразят. Собственикът на заведението, пред което се е зародил конфликтът Антон Селнички заяви пред журналисти, че се създават проблеми с циганите. „Не зная какъв е поводът. Не зная точно какво е станало, защото те са излезли от заведението и нещата са започнали от близкия паркинг”, каза Антон Селнички. По думите му преди време е имало и друг случай, при който е било прободен с нож младеж.  \r\nЧаст от протестиращите заявиха, че са им омръзнали подобни инциденти, както и това, че наглостта на единия етнос става все по-голяма. Беше посочено, че това не е единичен случай в страната, но те зачестяват и това не е нормално. По думите им от година се води кампания за интегриране на определен етнос, но нищо не се случва. Според протестиращите всеки ден в България се случват безчинства и  единият етнос живее като нормален европейски народ, другият етнос – не. Това трябва да се промени.  \r\nВенцеслав ИЛЧЕВ", "date": "2019.02.17", "title": "Кюстендил: Със сядане върху пешеходните пътеки протестиращите блокираха за кратко движението на кръстовището при Железния мост в града"}
{"url": "http://www.focus-news.net/news/2019/02/17/2624576/mkd-makedoniya-v-sabota-se-provede-poreden-antipravitelstven-protest-v-belgrad.html", "text": "В събота се проведе пореден антиправителствен протест в Белград срещу сегашната власт под мотото  \"Един на пет милиона\" пред Народното събрание, пише македонското електронно издание  “МКД“ .  \r\nПротестът приключи снощи с послание от организаторите към президента на Сърбия Александър Вучич: \"Ти броиш, ние отброяваме\" . \r\nСъс  съобщение събраните хора бяха призовани да подпишат \"Договора с народа\", който е в разпределен в многобройни кутии, поставени пред парламента и да запазят за себе си копие, за да контролира опозицията, когато дойде на власт. \r\nВ съобщението се казва също, че опозиционното \"споразумение с народа\" задължи \"да не се почви нов Вучич\" и че протестите в цяла Сърбия са бъдеще, а \"Вучич принадлежи на миналото“. \r\n\"Разберете Вучич, вие сте най-тъмното минало\", беше обявено чрез съобщението. \r\nУчастниците в протеста със сръбски знамена преминаха през централните улици на града и се събраха пред сградата на правителството, пише изданието.  Юлиян Марков", "date": "2019.02.17", "title": "„МКД“ (Македония): В събота се проведе пореден антиправителствен протест в Белград"}
{"url": "http://www.focus-news.net/news/2019/02/17/2624586/predstoyashti-mezhdunarodni-sabitiya-za-18-fevruari-agentsiya-fokus.html", "text": "***  Съвет на външните министри от ЕС \r\n***  Среща на министрите на промишлеността от ЕС \r\n***  Срещи на британския министър за Брекзит Стивън Баркли с главния преговарящ на ЕС Мишел Барние и други официални лица от ЕС  \r\n***  Среща на председателя на Конгреса на САЩ Нанси Пелоси с Жан-Клод Юнкер посветена на проблемите в търговията \r\n***  Реч на Доналд  Тръмп пред  имигранти от Венецуела \r\n***  Среща на държавните лидери на страните от Вишеградската четворка (без участието на полския премиер)", "date": "2019.02.17", "title": "Предстоящи международни събития за  18 февруари  (Агенция \"Фокус\")"}
{"url": "http://www.focus-news.net/news/2019/02/17/2624587/sofiya-natovareno-e-dvizhenieto-ot-vladaya-kam-stolitsata.html", "text": "Натоварено е движението от Владая към столицата, предаде репортер на  Агенция „Фокус“ . Образуват се колони от автомобили. Движението в посока Перник се осъществява нормално.", "date": "2019.02.17", "title": "София: Натоварено е движението от Владая към столицата"}
{"url": "http://www.focus-news.net/news/2019/02/17/2624585/natsionalniyat-savet-na-bsp-reshi-che-koalitsiyata-bsp-za-balgariya-nyama-da-bade-promenyana.html", "text": "Националният съвет на БСП прие на днешното си заседание, че коалицията „БСП за България” няма да бъде променяна и няма да се приемат нови партии, но упълномощи Изпълнителното бюро на партията да започне разговори за взаимодействие с партии и неправителствени организации. Това съобщиха от пресцентъра на партията. Отхвърлено бе конкретното предложение в коалицията да бъде включена ромската партия „Европейска сигурност и интеграция” с председател Тома Томов.", "date": "2019.02.17", "title": "Националният съвет на БСП реши, че коалицията „БСП за България” няма да бъде променяна"}
{"url": "http://www.focus-news.net/news/2019/02/17/2624580/mitropolit-gavriil-svrahliberalniyat-skandinavski-podhod-kam-detsata-e-strashen.html", "text": "Свръхлибералният скандинавски подход към децата е страшен. Това заяви ловчанският митрополит Гавриил в предаването  „120 минути”  по  бТВ  във връзка с Национална стратегия за детето и публикуваната, а впоследствие свалена от сайта на Св. Синод позиция по документа. \r\n„Ние изработваме становищата по екипен начин. Синодът определя комисия от педагози, богослови и юристи, на които им се възлага дадена тема. След това становището минава през заседание на Светия синод. В случая нямаше възможност, защото имахме четири дни, за да направим становище, за да може то да влезе навреме в сайта на Министерския съвет”, обясни митрополит Гавриил. \r\n„Аз лично съм против физическите наказания. Смятам, че това не работи. По-добре е детето да бъде лишено от нещо, което обича. Например някаква игра. Това дава по-добър ефект. Физическото наказание е крайна мярка”, смята той. \r\nПо думите му скандинавският пример децата да имат повече свобода да взимат решения всъщност е свободия. „За мен този пример е страшен и най-много ме е страх България да не стигне някога до това, което е в скандинавските страни. Ако имаме възражения срещу тази стратегия, то е защото се опасяваме, че тя е един преходен елемент по пътя към стигане на нещо подобно. А то е нещо страшно, защото постепенно се изземват функциите на възпитание на родителите и се възлагат все повече на държавни учреждения”, коментира Гавриил. \r\n„Абортът е убийство. В този смисъл бихме искали защитата на детето да започне още в момента на неговото зачатие. Не си въобразявам обаче, че можем да постигнем това да бъде забранен. Не се и опитвам да го правя. Мнението ми обаче не може да бъде друго”, каза още  митрополит Гавриил.", "date": "2019.02.17", "title": "Митрополит Гавриил: Свръхлибералният скандинавски подход към децата е страшен"}
{"url": "http://www.focus-news.net/news/2019/02/17/2624603/eadaily-tramp-shantazhira-evropa-s-teroristi-koito-sasht-raznasyat-po-sveta.html", "text": "Вашингтон поиска от Великобритания, Франция, Германия и други европейски съюзници „да вземат обратно над 800 бойци на „Ислямска държава“, които американците са заловили в Сирия, и да ги дадат на съд, предава  Eurasia Daily . \r\nЗа това написа в Twitter американският президент Доналд Тръмп. \r\n„Съединените щати искат от Великобритания, Франция, Германия и други европейски съюзници да вземат обратно над 800 бойци от „Ислямска държава“, които ние заловихме в Сирия, и да ги изправят пред правосъдието\", пише той. „Време е другите да се намесят и да свършат работата, която могат“, написа Тръмп. \r\nАмериканският лидер предупреди, че ако това не се случи, то САЩ просто ще ги пуснат на свобода. \r\n„Алтернативата не е много добра, тя се състои в това, че трябва да ги пуснем. Съединените щати не искат да гледат как тези бойци се разпръскват из Европа, накъдето, както изглежда, се насочват“, обяви той. \r\nПрезидентът на САЩ не пропусна да подчертае, че Съединените щати „правят толкова много и харчат толкова много“ за борба с терористите. В същото време той отново напомни, че американските войски ще бъдат изтеглени от Сирия след пълната победа над „ислямска държава“. \r\nПрипомняме, че както съобщи  EADaily  на 13 януари САЩ проведоха операция в провинция Багдис в северозападен Афганистан. В резултат около 40 лидери на „Ислямска държава“ бяха освободени от затвора. За това съобщава иранската агенция „Тасним“. \r\nЗаместник-министърът на вътрешните работи Игор Зубов заяви, че неизвестни хеликоптери масово прехвърлят бунтовници от Пакистан на границата с Таджикистан. Това се прави за мащабна провокация и пренасочване на ислямистите към Русия. \r\nСъщо така отбелязваме, че според повечето експерти терористичната групировка „Ислямска държава“ се е появила от руините в Ирак, до голяма степен заради разрушителната регионална политика на САЩ. Самият американски президент Тръмп, след като дойде на власт, открито обвини своя предшественик Барак Обама и неговия съперник на изборите, бившият държавен секретар Хилари Клинтън, че са създали „безпорядък“ в региона, а Съединените щати са излели там 7 трилиона долара по безсмислен начин. Превод и редакция : Калоян Пенков", "date": "2019.02.17", "title": "EADaily: Тръмп шантажира Европа с терористи, които САЩ разнасят по света"}
{"url": "http://www.focus-news.net/news/2019/02/17/2624584/aktualna-patna-obstanovka.html", "text": "Информация за състоянието на републиканските пътища към 18.00 часа,  предоставена от   Агенция „Пътна инфраструктура“ . Метеорологична обстановка:  \r\nТемпературите са в интервала от 0° до 18°. Времето над страната е предимно слънчево. Слаб вятър духа в областите: Велико Търново, Бургас, Видин, Добрич, Монтана и Силистра. \r\nПътните настилки са предимно сухи, по усойните и планински райони частично заледени, обработени и проходими при зимни условия. Състояние на автомагистралите:  \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 18.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 11.02.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътната връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" в посока Перник се осъществява само в изпреварващата лента поради ремонтни дейности до 24.02.2019 г. Участъкът е сигнализиран с пътни знаци и скоростта на движение се ограничава до 50 км/ч. Въведени ограничения по основните пътни направления:  \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа:  \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът II-19: Движението по път II-19 Симитли – Банско от км 0+200 до км 0+220 се осъществява в една лента поради частични ремонтни дейности на асфалтовата настилка . Участъка е сигнализиран с пътни знаци . Водачите да се движат с повишено внимание и съобразена скорост в свободната лента , съобразно създадената организация  на движение . Срок до 18.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента в участъка поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 18.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.17", "title": "Актуална пътна обстановка"}
{"url": "http://www.focus-news.net/news/2019/02/17/2624604/v-haskovo-podnoviha-protestite-s-iskaniya-za-po-visok-standart-na-zhivot.html", "text": "В Хасково подновиха протестите от миналата година. Граждани излязоха на площад „Свобода“ с искания за по-висок стандарт на живот, предаде  БНР . Демонстрацията беше мирна и премина без блокиране на основни пътища. \r\nПротестиращите поискаха смяна на системата и управление с прякото участие на народа чрез референдуми. Те настояват и държавата да помага на бизнеса. \r\nПротести са планирани и за следващата събота, 23 февруари.", "date": "2019.02.17", "title": "В Хасково подновиха протестите с искания за по-висок стандарт на живот"}
{"url": "http://www.focus-news.net/news/2019/02/17/2624608/api-vazstanoveno-e-dvizhenieto-po-patya-pleven-lukovit.html", "text": "Възстановено е движението по път I-3 Плевен – Луковит. Това съобщиха от пресцентъра на  Агенция „Пътна инфраструктура“ .", "date": "2019.02.17", "title": "АПИ: Възстановено е движението по пътя Плевен – Луковит"}
{"url": "http://www.focus-news.net/news/2019/02/17/2624605/iskra-mandova-direktor-osven-obrazovatelnata-si-deynost-institut-konfutsiy-organizira-i-mnogo-initsiativi-koito-tselyat-populyariziraneto-na-kitayskata-kultura-u-nas.html", "text": "Освен образователната си дейност институт „Конфуций“ организира и много инициативи, които целят популяризирането на китайската култура у нас. Идеята е да се запознае широката общественост с богатството на китайската народност, каза за  Радио „Фокус“ – Велико Търново  Искра Мандова, директор на института при ВТУ „Св. Св. Кирил и Методий“. Като най-пресен пример тя даде отбелязването на Китайската нова година у нас, което се проведе в много малки и големи градове, в началото на месеца.  „В Търново в тържеството се включиха много студенти, както и всички доброволци, които са част от „Конфуций“. Празникът беше изключителен. В Бургас имахме седмица на китайското кино, която завърши с уникална изложба. В Русе мероприятието ни беше с ученици от частно училище, в което китайският се изучава интензивно. Имахме чествания и в Търговище, и редица други населени места“, коментира още директорката. \r\nИнститут „Конфуций“ е създаден през 2012 година. Днес дейността му е развита в 15 града в страната, като е осигурено сътрудничество с над 40 образователни институции. \r\nЛуиза ТРАНЧЕВА", "date": "2019.02.17", "title": "Искра Мандова, директор: Освен образователната си дейност институт „Конфуций“ организира и много инициативи, които целят популяризирането на китайската култура у нас"}
{"url": "http://www.focus-news.net/news/2019/02/17/2624606/bsp-napuska-parlamenta-obzor.html", "text": "ПГ на „БСП за България“ напуска Народното събрание на фона на напрежението по повод измененията в Изборния кодекс, заявката на БСП и омбудсмана Мая Манолова за конституционни жалби срещу него, призивите на левицата и ВМРО към държавния глава за вето върху промените и подготвената от БСП атака срещу кодекса във Венецианската комисия. Решението бе взето на Националния съвет на партията със 74 гласа „за“, 3-ма „против“ и 33-ма „въздържали се“. БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Предложението пред Пленума направи  лидерът на БСП Корнелия Нинова , която подчерта, че в момента ситуацията за България е много важна. Нинова се аргументира пред Пленума с това, че законодателният орган се ползва с 8% доверие, както и че вместо да се правят и коват истинските закони, които да подобряват живота на българските граждани, там се прави тежък лобизъм в интерес на фирми и олигарси и се правят задкулисни партийни договорки. Нинова се обоснова още с отхвърлените алтернативни предложения на БСП. По думите ѝ парламентът е превърнат не в място, където се водят спорове за политики, а в такова, където се водят жълти спорове и обидни дебати. Нинова определи среднощното заседание на парламентарта, на което бяха приети промените в Изборния кодекс като „ти на мене“ – „аз на тебе“ и посочи, че това е бил грозен пазарлък за партийни интереси. „Пазарлък, който беше предложен и на нас, уважаеми другарки и другари, и имам самочувствието да ви кажа, че ние го отказахме. Това е още едно доказателство за думите ни – на този модел трябва да се сложи край“, подчерта лидерът на БСП. По думите ѝ в нощта на приемането на изборното законодателство се е видял сговорът между ГЕРБ и ДПС. Лидерът на БСП Корнелия Нинова разкритикува премиера и лидер на ГЕРБ Бойко Борисов и се обърна към него със следните думи: „Г-н Борисов, или сте премиер и поемате отговорността за всичко, което се случва и във вашата група, и решенията на мнозинството, и като премиер на страната, или просто заявете, че сте изморен и не можете да правите повече това и отстъпете пътя за предсрочни избори. Корнелия Нинова се обърна и към българите: „Не става въпрос за интереса на БСП, а за базисните ценности на българското общество. Който милее, нека да направим общ фронт, не БСП да печели изборите, общ фронт не за европейските избори, а за държавата.  Просто те разградиха държавността и унищожиха правовата държава, елиминираха Конституцията. Обръщам се към всички българи, гласувайте, за която партия искате, това е ваш избор. Важното е да имате гарантиран свободен избор“. Нинова обърна внимание, че ГЕРБ виждат, че губят доверие и искат да превърнат диктатурата в държавна политика. \r\nНационалният съвет на партията утвърди и коалиционната формула на БСП за евровота. Съгласно решението на Пленума коалицията „БСП за България” няма да бъде променяна и няма да се приемат нови партии. Членовете на Националния съвет упълномощиха Изпълнителното бюро на партията да започне разговори за взаимодействие с партии и неправителствени организации. Пленумът на БСП избра за главен редактор на вестник „Дума“ Ивелин Николов, актуализира Правилника за регистрация и осъществяване дейността на идейно-политическите и професионално-творческите партийни структури, прие Правилник за електронното участие в дейността на партията, както и План за работата на Националния съвет за първото полугодие на 2019 г.  \r\nДеница КИТАНОВА", "date": "2019.02.17", "title": "БСП напуска парламента (ОБЗОР)"}
{"url": "http://www.focus-news.net/news/2019/02/17/2624609/rumyana-glavcheva-ekspert-seizmolog-dopisen-chlen-na-bani-zemetresenieto-s-magnitud-65-v-rayona-na-papua-nova-gvineya-ne-e-naneslo-shteti.html", "text": "Днес оповестеното земетресение с магнитуд 6.4 според Геоложки проучвания на САЩ или с магнитуд 6.5 според Европейския сеизмологичен център е следствие на потъване на тихоокеанската земна кора под обкръжаващите я мегаплочи, съобщи  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . Тези процеси създават т.нар. Тихоокеански огнен пръстен – източник на вулкани и земетресения.  Източникът на земетресението, незабавно оповестено от агенция “Фокус”, е на голяма дълбочина от около 370 километра (км). На 26 януари т.г. на същата дълбочина стана земетресение с магнитуд 6.2 на около 600 км югоизточно между двата най-северни острови от Соломоновия архипелаг. Земетресения, генерирани на дълбочини около 350-370 км под морското ниво, не биха се усетили от населяващите земната повърхност с интензивност по-голяма от III до IV степен. Това означава, че станалото в 00:35 на 18 февруари местно време земетресение не е възможно да е нанесло каквито и да е щети в района на Нова Ирландия (райони Наматанаи и Кавиенг) или на Източна Нова Британия (град Кокопо) – провинции в Папуа-Нова Гвинея. Още повече, че то не е предизвикало и цунами.", "date": "2019.02.17", "title": "Румяна Главчева, експерт-сеизмолог, дописен член на БАНИ: Земетресението с магнитуд 6.5 в района на Папуа-Нова Гвинея не е нанесло щети"}
{"url": "http://www.focus-news.net/news/2019/02/17/2624610/plovdiv-dnite-na-knigata-v-asenovgrad-shte-se-provedat-ot-2-do-23-april-podgotvya-se-bogata-kulturna-programa.html", "text": "Дните на книгата в Асеновград ще се проведат от 2 до 23 април. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска. Тя посочи, че програмата на събитието е в процес на подготовка, като ще има редица културни прояви. През 2019-та Дните на книгата в Асеновград ще бъдат посветени на 100-годишнината от рождението на големия български писател Николай Хайтов, като акцент в програмата ще бъде магията на словото. Организатори на предстоящата поредица от културни събития са Градската библиотека „Паисий Хилендарски“ и Община Асеновград. \r\nТони МИХАЙЛОВ", "date": "2019.02.17", "title": "Пловдив: Дните на книгата в Асеновград ще се проведат от 2 до 23 април, подготвя се богата културна програма"}
{"url": "http://www.focus-news.net/news/2019/02/17/2624612/spor-za-prichinata-dovela-do-derayliraneto-na-tovaren-vlak-v-plovdiv-obzor.html", "text": "Ден, след като товарна влакова композиция на компанията „Булмаркет Рейл Карго” с 2 локомотива и 25 вагона с пропан-бутан дерайлира в района на Централна гара в Пловдив, превозвачът и НКЖИ спорят за това чия е вината за инцидента. \r\nОще в събота от „Булмаркет Рейл Карго“ заявиха, че причината за злополуката е лошото състояние на железния път и съобщиха, че е установена счупена стрелка на приемно-отправен коловоз.  \r\nОт НКЖИ отхвърлиха версията на „Булмаркет Рейл Карго“. Генералният директор на компанията Красимир Папукчийски заяви, че не приема тезата на фирмата-собственик на композицията, че счупен език на стрелка е причина за инцидента. „Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние“, коментира Папукчийски. Той уточни, че няколко часа преди инцидента по същия маршрут минават две други композиции с по-голяма брутна тежест. „Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките“, коментира генералният директор на НКЖИ. Красимир Папукчийски допълни, че не се съмнява в релсовия път. „Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо за да преминават такива влакове“, заяви той. \r\nВ отговор на това управителят на „Булмаркет Рейл Карго“ Петър Ганев коментира, че данните от черната кутия на локомотивите доказват, че дерайлиралата товарна влакова композиция в Пловдив се е движила с 35 км/ч, което е по-ниска от максимално допустимата скорост от 40 км/ч. Той обяви, че локомотивите са преминали през всички технически прегледи и са били изправни. „Сигурен съм и мога да потвърдя с документи, че локомотивите са изправни. Те са преминали през всички необходими технически прегледи и не може да се твърди, че причината за инцидента е в тях“, заяви Ганев.  \r\nОще в нощта срещу неделя движението на всички влакове през жп гара Пловдив бе възстановено. За целта бяха изтеглени първо дерайлиралите цистерни. Двата локомотива от дерайлиралата композиция вече са в депото на БДЖ, където ще им бъде направена техническа експертиза. В понеделник ще започне ремонтът на единия от тях, за да бъде пуснат в експлоатация.  Агенция „Фокус“ припомня:  Товарна влакова композиция на компанията „Булмаркет Рейл Карго ”с 2 локомотива и 25 вагона с пропан-бутан дерайлира в района на Централна гара в Пловдив рано сутринта в събота, 16 февруари. Инцидентът става около 04.15 часа на гара Пловдив (пътническа) при преминаването транзит в посока от Илиянци към Пловдив. Тогава дерайлират двата локомотива и първите три вагона на композицията. Не е имало изтичане на газ, няма пострадали. Извършва се непрекъснат контрол върху средата и няма никаква опасност както за служителите, така и за населението на Пловдив. По случая е образувано досъдебно производство, текат процесуално-следствени действия. По разпореждане на главния прокурор след извършване на първоначален оглед от следовател към Окръжната прокуратура, разследването се поема от Националната следствена служба. Трима са били машинистите в дерайлиралата товарна влакова композиция. Взетите им проби за алкохол и наркотици са отрицателни. Машинистите са в добро състояние и без травматични увреждания, проведени са им разпити. Дерайлиралият водещ локомотив на товарната влакова композиция в Пловдив е същият, който е бил и при инцидента в Хитрино от 10 декември 2016 г. Тогава товарен влак с пропан-бутан и пропилен, пътуващ от Бургас към Русе, дерайлира при навлизане в гара Хитрино в 05.37 часа. Получава се теч от два вагона, който предизвиква пожар. Пожарът и ударната вълна, образувана при възпламеняването разрушават над 50 сгради, при което затрупват част от жителите на селото, а други получават различна степен на изгаряне. Следва евакуация на жителите от селото, докато 150 пожарникари се борят с пламъците. Вследствие на взрива в селото загиват 7 души, а 29 са ранени. Унищожени са десетки постройки и жилищни сгради. Машинистите на влака остават живи след инцидента.", "date": "2019.02.17", "title": "Спор за причината, довела до дерайлирането на товарен влак в Пловдив (ОБЗОР)"}
{"url": "http://www.focus-news.net/news/2019/02/17/2624613/veliko-tarnovo-istoricheskiyat-spektakal-yoan-sinat-na-asen-shte-se-provede-po-povod-godishninata-ot-obesvaneto-na-vasil-levski.html", "text": "С историческия спектакъл „Йоан, синът на Асен” екипът на Музикално-драматичен театър „Константин Кисимов” в старата столица ще отбележи 146-годишнината от обесването на Васил Левски. Това съобщават за  Радио „Фокус“ – Велико Търново  от културната институция. Чрез спектакъла знакови събития от българската история „оживяват” на театралната сцена в старопрестолния град. Той бе създаден в края на миналата година, по повод  800-годишнината от възцаряването на Йоан Асен II през 1218 г. Пиесата е писана специално за великотърновския театър от актьора Иван Митев. Най-новото историческо заглавие в афиша на МДТ бе реализирано с финансовата подкрепа на Община Велико Търново. Режисьор на спектакъла е Александър Илинденов, пом.-режисьор е Стефка Петрова, а сценографията и костюмите са на Лидия Къркеланова. \r\nВ сюжетната линия са представени подписването на мирния договор с унгарския крал Андрей II, битката при Клокотница и решението за построяването на църквата „Свети 40 мъченици” в столицата Търново. Милен Иванов се превъплъщава в ролята на цар Иван Асен II, а Виктор Тезийски изпълнява ролята на епирския деспор Теодор Комнин и унгарския крал Андрей II. Детелин Кандев играе първия български патриарх Йоаким, самият Иван Митев е Александър – братът на Йоан Асен II, а Стефан Методиев – примасът Василий. Три са женските роли в постановката – в образа на славянската княгиня Ана – първата жена на Йоан Асен II, се превъплъщават Силвия Шекилова и Лиляна Иванова, Стефка Златкова е втората жена на владетеля – маджарката Анна Мария, а Стефка Петрова – нейната дойка. \r\nБилети за „Йоан, синът на Асен” на преференциални цени от 6 лв. се продават на касите на МДТ „Константин Кисимов”. Представлението ще се проведе във вторник от 19.00 часа в голяма зала. \r\nЛуиза ТРАНЧЕВА", "date": "2019.02.17", "title": "Велико Търново: Историческият спектакъл „Йоан, синът на Асен“  ще се проведе по повод годишнината от обесването на Васил  Левски"}
{"url": "http://www.focus-news.net/news/2019/02/17/2624614/plovdiv-bibliotechen-urok-po-rodolyubie-shte-se-provede-v-su-sv-knyaz-boris-i-v-asenovgrad-po-povod-3-mart.html", "text": "Библиотечен урок по родолюбие ще се проведе в СУ „Св. княз Борис I“ по повод Националния празник на България- 3 март. Това каза за  Радио „Фокус“ – Пловдив  директорът на Градската библиотека „Паисий Хилендарски“ Милена Марковска. Тя посочи, че на този ден, по повод навършването на 141 години от Освобождението на България, екипът на библиотеката ще гостува на учениците от трите паралелки в 4 клас в училището. Децата ще участват в отборно състезание, което е посветено на Освобождението. „С децата ще си спомним за най-важните символи на България“, каза Милена Марковска. \r\nПо традиция, Националният празник на България ще бъде отбелязан тържествено в Асеновград с програма, организирана от Общината. \r\nТони МИХАЙЛОВ", "date": "2019.02.17", "title": "Пловдив: Библиотечен урок по родолюбие ще се проведе в СУ „Св. княз Борис I“ в Асеновград по повод 3 март"}
{"url": "http://www.focus-news.net/news/2019/02/17/2624618/ana-mpa-balkanite-mogat-da-se-prevarnat-v-region-na-savmestno-razvitie-zayavi-papas.html", "text": "Министърът на дигиталната политика Никос Папас посочи въпросите, които ще обсъди по време на двудневното си официално посещение в Северна Македония, съобщава държавната агенция  АНА-МПА . \r\n„Ще обсъдим възможностите за сътрудничество в областта на технологиите, електронното разпространение на документи в публичния сектор, трансформацията на селскостопанския сектор и други възможности, които имаме в областта на телекомуникациите“. \r\nУспоредно с това той подчерта, че „при условие, че Гърция е най-голямата страна в региона, тя има повече причини да иска отношенията между страните да бъдат гладки и да предлага възможности за съвместен растеж“. \r\nКакто той каза пред агенцията „перспективите за растеж на Северна Гърция са онези, които са били изоставени в миналото от безизходицата, създадена в нашата външна политика. Тези възможности сега започват да се появяват“. \r\nПозовавайки се на бъдещето, Папас заяви, че „Балканите може да се превърнат в регион на съвместно развитие и от сега или Гърция ще бъде главният герой, или тази перспектива ще бъде подкопана отново“. Той каза: „Вярвам, че и хората, и политическото ръководство имат чувството за отговорност, за да могат всички заедно да поставят като приоритет, наред с организираното предприемачество, съществуващите възможности в региона“. Превод и редакция : Калоян Пенков", "date": "2019.02.17", "title": "АНА-МПА: Балканите могат да се превърнат в регион на съвместно развитие, заяви Папас"}
{"url": "http://www.focus-news.net/news/2019/02/17/2624607/aa-sasht-ne-iskame-rezhimat-da-se-varne-v-severna-siriya.html", "text": "САЩ не искат режимът да контролира Североизточна Сирия след изтеглянето на американските войски, заяви висш представител, предава  Anadolu Agency . \r\nГоворейки на Мюнхенската конференция за сигурността, Джеймс Джефри, американският специален пратеник за Сирия, заяви че целите на Вашингтон в Североизточна Сирия не са се променили. \r\n„Те включват преди всичко запазване на сигурността в този регион, което означава, че не сме изобщо съгласни режима да се върне, защото той не подпомага стабилността, той насърчава нестабилността, както видяхме в други райони“, каза Джеймс Джефри. \r\nДжефри каза още, че САЩ няма да направят рязко и бързо изтегляне на войските си от Североизточна Сирия. \r\n„Това ще бъде подредено, поетапно оттегляне, и във всяка точка, на всяка фаза, ще разгледаме основните си цели“, каза той. \r\nТурция отдавна критикува САЩ за подкрепата на така наречените сирийски демократични сили (СДС) в Североизточна Сирия, която се контролира от терористичната групировка ПКК. Превод и редакция : Калоян Пенков", "date": "2019.02.17", "title": "АА: САЩ: Не искаме режимът да се върне в Северна Сирия"}
{"url": "http://www.focus-news.net/news/2019/02/17/2624615/tass-zdraveto-na-sergey-skripal-se-vloshava.html", "text": "Здравословното състояние на бившия полковник от ГРУ Сергей Скрипал се е влошило. За това съобщава британският вестник  The Sunday Times . \r\nПозовавайки се на „добре информиран източник от разузнаването“, изданието пише, че поради влошаването на здравето на Скрипал, лекарите му осигуряват медицинска помощ у дома и, че състоянието му не е критично. Източникът обаче даде да се разбере, че никой не може да предвиди хода на промените в здравния статус на бившия полковник. \r\nДруг източник на вестника - вече не от тайните служби, а от лондонската полиция - припомни, че Сергей Скрипал, за разлика от дъщеря си Юлия, не е в най-добрата възраст и здравословно състояние, за да изтърпи такива отравяния. Юлия, според този източник, сега е в добро здраве. \r\nПо искане на ТАСС да коментира тази публикация и да съобщи дали е получена някаква информация в столичната полиция за промените в здравословното състояние на Сергей Скрипал, представител на Скотланд Ярд заяви: „Нямаме информация за това“. Превод и редакция : Калоян Пенков", "date": "2019.02.17", "title": "ТАСС: Здравето на Сергей Скрипал се влошава"}
{"url": "http://www.focus-news.net/news/2019/02/17/2624611/aa-evropeyskiyat-sayuz-tryabva-da-napravi-poveche-za-da-zapazi-yadrenoto-sporazumenie.html", "text": "Иран призова Европейският съюз да направи повече за да запази ядреното споразумение и да заеме по-силна позиция срещу американския дипломатически натиск и икономическите санкции, предава  Anadolu Agency . \r\nГоворейки на конференцията за сигурност в Мюнхен, иранският външен министър Джавад Зариф заяви, че неотдавнашната стъпка на водещите сили от ЕС за стартиране на канал за алтернативни плащания „ИНСТЕКС“ не е достатъчна. \r\n„Механизмът „ИНСТЕКС“ не изпълнява ангажиментите поети от трите европейски страни за запазване на сделката. Европа трябва да е готова да се намокри, ако иска да плува срещу опасното течение идващо от САЩ на едностранни действия“, заяви той. \r\nНеговите коментари идват ден след като американския вицепрезидент Майк Пенс призова европейските съюзници да напуснат ядреното споразумение и да се присъединят към дипломатическия и икономически натиск на Вашингтон срещу Иран. \r\nВъпреки решението на американския президент Доналд Тръмп да напусне ядрената сделка от 2015 г. с Техеран, Германия, Франция и Великобритания настояха, че споразумението е най-ефективният начин да се попречи на Иран да развива ядрени технологии за военни цели.  Преводи и редакция : Калоян Пенков", "date": "2019.02.17", "title": "АА: Европейският съюз трябва да направи повече за да запази ядреното споразумение"}
{"url": "http://www.focus-news.net/news/2019/02/17/2624617/the-guardian-ruski-flag-visya-na-katedralata-v-solsbari-godina-sled-atakata-s-novichok.html", "text": "Руски флаг беше окачен за кратко на скелето на катедралата в Солсбъри, почти година след като бившият руски шпионин Сергей Скрипал и дъщеря му бяха отровени с „Новичок“ в града. Знамето беше свалено, след като служители на катедралата бяха информирани за него, съобщава в.  The Guardian . \r\nПредполага се, че някой се е изкачил по скелето и е сложил знамето там през нощта. Първата годишнина от нападението срещу Скрипал и дъщеря му Юлия, които бяха открити в безсъзнание на пейка в парка в центъра на града, ще бъде на 4 март. \r\nДвама мъже, определени като заподозрени за нападението, Александър Петров и Руслан Боширов, отидоха в руската държавна телевизия през септември миналата година, за да заявят, че са пътували до Солсбъри като туристи, за да посетят катедралата. \r\nДепутатът от Солсбъри Джон Глен заяви: „За щастие, сега той (флагът) е премахнат, подиграват се със сериозните събития, преживени в Солсбъри миналата година“. \r\n44-годишната Доун Стърджис почина след заразяване с „Новичок“, когато през юни миналата година е използвала бутилка с парфюм, съдържаща нервно-паралитичния агент. Ядосаните жители на Солсбъри нарекоха акта отвратителен и безчувствен.  \r\nГоворител на полицията в Уилтшър заяви: „Осведомени сме за този инцидент и разследванията са в ход“. Превод и редакция : Калоян Пенков", "date": "2019.02.17", "title": "The Guardian: Руски флаг вися на катедралата в Солсбъри година след атаката с „Новичок“"}
{"url": "http://www.focus-news.net/news/2019/02/17/2624616/ria-novosti-zaharova-komentira-publikatsiya-za-sastoyanieto-na-skripal.html", "text": "Официалният представител на министерството на външните работи Мария Захарова посочи публикацията в британските медии за влошеното състояние на Сергей Скрипал като пример за „контролирано изтичане“ на информация, предава  РИА Новости . \r\n„Поредното доказателство за пряката връзка между британските служби и медиите“, написа тя във Фейсбук. \r\nПо-рано в. „Таймс“ съобщи, че здравословното състояние на Скрипал се е влошило. Според вестника той получава медицинска помощ у дома. Лекарите се опасяват, че той няма да може да се възстанови напълно. Превод и редакция : Калоян Пенков", "date": "2019.02.17", "title": "РИА Новости: Захарова коментира публикация за състоянието на Скрипал"}
