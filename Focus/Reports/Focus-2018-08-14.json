{"url": "http://www.focus-news.net/news/2018/08/14/2556197/sport-izigraha-se-sreshtite-ot-kvalifikatsiite-za-shampionskata-liga.html", "text": "Футбол: Изиграха се срещите от квалификациите за Шампионската лига. Унгарският Мол Види, който отстрани Лудогорец от турнира, продължава напред след нулево равенство с шведския Малмьо и 1:1 в първия мач в Швеция, като продължава заради реализиран гол на чужд терен. Другите отбори, които се класират за следващия кръга са: Динамо Киев, БАТЕ (Беларус), ПАОК (Солун), АЕК Атина, Динамо Загреб, Бенфика (Португалия), Залцбург (Австрия) и Аякс (Холандия) и Цървена звезда.", "date": "2018.08.14", "title": "Спорт: Изиграха се срещите от квалификациите за Шампионската лига"}
{"url": "http://www.focus-news.net/news/2018/08/14/2556174/predstoyashti-mezhdunarodni-sabitiya-za-15-avgust-agentsiya-fokus.html", "text": "*** В Македония продължава недоволството от премиера Зоран Заев за това, че се извини на Бойко Борисов \r\n*** Напрежението около идеята за размяна на територии между Сърбия и Косово продължава да се покачва \r\n*** Вътрешният министър на Италия Матео Салвини ще представи годишната статистика на министерството пред главите на службите за сигурност \r\n*** Руският президент Владимир Путин ще проведе среща с колегата си от Туркменистан Гурбангули Бердимухамедов \r\n*** Германският канцлер Ангела Мекрел ще се срещне с президента на Нигер Махамаду Исуфу, с когото ще обсъди теми от сферата на миграцията \r\n*** Премиерът на Индия Нарендра Моди ще се обърне към нацията по случай Деня на независимостта \r\n*** Ще се състои Палестинския централен съвет \r\n***", "date": "2018.08.14", "title": "Предстоящи международни събития за 15 август ( Агенция  „Фокус“ )"}
{"url": "http://www.focus-news.net/news/2018/08/14/2556178/svilen-topchiev-sdruzhenie-syutkya-blizo-do-rakitovo-se-namira-park-bardolandiya-sazdaden-za-zabavleniya-na-posetiteli-ot-vsichki-vazrasti.html", "text": "Близо до Ракитово се намира парк „Бърдоландия“, създаден за забавления на посетители от всички възрасти, каза за  Радио „Фокус“ – Пазарджик  Свилен Топчиев, председател сдружение „Сюткя“ в Ракитово. Той допълни, че паркът е отворен всеки ден от 10,00 часа до 18,00 часа, така че може да се посещава от всички желаещи за приключения и позитивни емоции. По думите му „Бърдоландия“ е парк с  въжена градина и е изграден изцяло в естествена гора, а покрай нея се намира и ресторант, в който могат да отседнат посетителите. „Непосредствено под парка за развлечения се намира старата работеща часовникова кула, която е на повече от  140 години и е символ на града.  Известна е като една от десетината кули, действащи в България“, уточни Свилен Топчиев, като добави, че в парк „Бърдоландия“ се забавляват както децата, така и възрастните, запазили детското в себе си. \r\nРадослава МУРДЖЕВА", "date": "2018.08.14", "title": "Свилен Топчиев, сдружение „Сюткя“: Близо до Ракитово се намира парк „Бърдоландия“, създаден за забавления на посетители от всички възрасти"}
{"url": "http://www.focus-news.net/news/2018/08/14/2556176/sport-kristiano-ronaldo-e-poiskal-ot-yuventus-da-vzeme-pol-pogba.html", "text": "Кристиано Роналдо е отправил молба към ръководството на Ювентус да привлече в отбора бившия му играч Пол Погба, твърди испанското издание „Дон Балон“. Португалецът иска да се възползва от влошените отношения между световния шампион и мениджъра на Манчестър Юнайтед Жозе Моуриньо и да получи французина до себе си в отбора на италианския гранд. Според испанското издание другата причина е, че Роналдо не иска да се изпълнява желанието на Меси Барселона да привлече настоящия футболист на Манчестър Юнайтед.", "date": "2018.08.14", "title": "Спорт: Кристиано Роналдо е поискал от Ювентус да вземе Пол Погба"}
{"url": "http://www.focus-news.net/news/2018/08/14/2556173/umishlen-palezh-ostavi-bez-elektrozahranvane-klienti-na-chez-razpredelenie-v-stolitsata.html", "text": "Умишлен палеж на кабелна шахта в района на столичния кв. „Горубляне“ нанесе сериозни щети на кабелни линии 20 кV, собственост на ЧЕЗ Разпределение, и остави без електрозахранване за периода от 06:00 ч. до 09:15 ч. днес около 3000 клиенти на дружеството в квартала. Това съобщиха от пресцентъра на  ЧЕЗ . \r\nВ резултат на пожара изгоряха всички захранващи кабели за трафопоста на ул. \"5 ноември\" и въпреки усилената работа на аварийните екипи по отстраняване на пораженията и възстановяване на опожарените кабели, без електрозахранване от 06:00 до 18:00 ч. останаха около 350 клиенти в района на улиците „12-ти Април“, \"3-ти май“ и„ Витоша“ в кв. „Горубляне“.", "date": "2018.08.14", "title": "Умишлен палеж остави без електрозахранване клиенти на ЧЕЗ Разпределение в столицата"}
{"url": "http://www.focus-news.net/news/2018/08/14/2556179/ivan-kaburov-zemedelets-ot-pazardzhik-uvelichava-se-broyat-na-horata-koito-iskat-da-poluchat-rentata-ot-zemyata-si-v-pari-a-ne-v-produktsiya.html", "text": "Ние като арендатори нямаме проблеми с реалните собственици или наследниците на земеделски земи, каза за  Радио „Фокус“ – Пазарджик  Иван Каберов, земеделец от Пазарджик. Той отбеляза, че през последните години тенденцията е към намаляване на получаването на рентата в натура и замяната ѝ с пари. „Причината хората да не желаят да получават пшеница, царевица или ечемик е, че много от тях вече са продали животните си и разчитат да се снабдят с продукти от такъв произход от търговската мрежа и за това са им необходими пари“, коментира Кабуров. Според него през изминалия сезон  средната рента е около 35-40 лева за декар. „В доста от селата, където няма конкуренция, рентата е по-ниска – около 20 лева на декар или около 80 кг пшеница“, допълни Кабуров. Той обясни, че тя се изплаща редовно на собствениците на земя или наследниците. По отношение на стопанисването на земята, Кабуров отбеляза, че през последните години намалява броят на хората, които предпочитат да я обработват, а се увеличават тези, които я отдават под наем.", "date": "2018.08.14", "title": "Иван Кабуров, земеделец от Пазарджик: Увеличава се броят на хората, които искат да получат рентата от земята си в пари, а не в продукция"}
{"url": "http://www.focus-news.net/news/2018/08/14/2556175/volen-siderov-poiska-premierat-da-razgleda-povedenieto-na-chlenove-na-kabineta-koito-terorizirat-biznesa-po-moreto-obzor.html", "text": "Лидерът на ПП „АТАКА“ и председател на ПГ на „Обединени патриоти“ Волен Сидеров Волен Сидеров даде брифинг пред  сградата на Регионалната здравна инспекция в Бургас, посветен на „бургаските злоупотреби с власт“. Сидеров  поиска премиерът Бойко Борисов да разгледа поведението на членове на кабинета, които тероризират бизнеса по морето, тъй като по думите му през последните месеци е получил  десетки оплаквания за това как само определени заведения по Черноморието подлежат на проверки. Лидерът на „АТАКА“ обясни, че представители на туристическия бизнес във Варна, Бургас, Слънчев бряг и Созопол са заявили, че в момента държавни институции като Регионалната здравна инспекция и ОДМВР биват използвани като шпиц команди срещу определени заведения, които са обект на постоянни проверки, а други не са пипани с пръст. Като пример Сидеров посочи заведенията на „двама братя лауреати за Нобелова награда от Свети Влас“, визирайки братя Диневи, като заяви, че всеки, който дойде на власт получава от тях апартамент, а след това при тях не стъпват нито РЗИ, нито МВР, нито такива с маски и дори в момента там почиват представители на правителството. \r\nСидеров попита защо вместо полицаи с маски да спират децата да танцуват, органите на реда не отидат на границата да спрат знаковите бандити, когато изчезват от правосъдието. Лидерът на ПП „АТАКА“ заяви, че бележките, които поставя РЗИ на вратите на заведенията, за да ги спре от експлоатация, са незаконни и попита кой нарежда на МВР да действа като щпиц команда, като военна хунта, за да убива част от българския бизнес за сметка на друг. Според него това не нито пазарна икономика, нито  демокрация. \r\nСидеров заяви, че като председател на парламентарна група, която подкрепа правителството, иска отговор от министър-председателя дали той е оторизирал действията на свои членове на правителството, които да действат като представители на военна хунта и да безчинстват, да „тероризират“ българския туристически бизнес. Той призова кабинетът да се замисли дали има ли нужда от такова правителство и трябва ли да продължи да управлява и подкани Бойко Борисов  на утрешното заседание на  Министерския съвет да обсъди като извънредна точка в поведението на определени членове на правителството.  \r\nСлед брифинга Сидеров влезе заедно със журналисти в сградата на РЗИ, но директорът д-р Георги Паздеров отсъстваше и той се срещна с с д-р Мариана Кофинова, директор на дирекция \"Обществено здраве\" към Регионална здравна инспекция – Бургас. Каза й, че подава сигнал, за да бъдат проверени заведенията  на Валери Симеонов и заведенията на братя Диневи. Той ѝ зададе въпроса каква е точно процедурата за затваряне на заведения и законно ли е това, което прави РЗИ. Отговорът, който получи, бе, че всичко е законово и бележките, които се лепят са посочени в Наредба 36. Сидеров я попита как точно се избират заведенията, които да бъдат проверени, а отговорът беше, че това става по сигнали, като на всеки подал такъв се записват името, телефонния номер и адреса, а данните от сигналите и отговорите на всичките си въпроси щели да предоставят в писмен вид. \r\nВеселина НИКОЛОВА", "date": "2018.08.14", "title": "Волен Сидеров поиска премиерът да разгледа поведението на членове на кабинета, които тероризират бизнеса по морето (ОБЗОР)"}
{"url": "http://www.focus-news.net/news/2018/08/14/2556181/washington-examiner-v-kitay-arestuvaha-dvama-amerikanski-zhurnalisti.html", "text": "Китайските власти арестуваха двама журналисти, работещи за Voice of America, подкрепяна от САЩ медийна компания, пише  американското електронно издание Washington Examiner . \r\n„Скандално е, че двама журналисти са арестувани за това, че са си вършили работата“, заяви директорът на VOA Аманда Бенет. \r\nЖурналистите, единият кореспондент на медията, а другия на свободна практика, са арестувани, когато са се опитали да интервюират китайски професор, поставен под домашен арест за предишно интервю пред VOA. Ученият е задържан преди около две седмици, пише изданието. \r\nПревод и редакция:", "date": "2018.08.14", "title": "Washington Examiner: В Китай арестуваха двама американски журналисти"}
{"url": "http://www.focus-news.net/news/2018/08/14/2556183/shumen-stroezh-na-17-zhilishtni-sgradi-e-zapochnal-v-oblastta-prez-vtoroto-trimesechie-na-godinata.html", "text": "През второто тримесечие на 2018 г. в област Шумен е започнал строежът на 17 жилищни сгради, с 34 жилища в тях и с 4 743 кв. м обща застроена площ и на 25 други сгради с 38 513 кв. м РЗП. Това съобщиха от  отдел „Статистически изследвания“- Шумен . Спрямо предходното тримесечие започнатите жилищни сгради се увеличават със 70.0%, броят на жилищата в тях – със 100.0%, а общата им застроена площ – с 281.6%. Броят на започнатите други видове сгради е повече с 38.9%, а тяхната РЗП нараства над пет и половина пъти. В сравнение с второто тримесечие на 2017 г. започнатите нови жилищни сгради намаляват с 10.5%, но жилищата в тях се увеличават със 78.9%, както и разгънатата им застроена площ – с 99.8%. Броят на започнатите други видове сгради намалява с 30.6%, докато разгънатата им обща застроена площ нараства с 278.7%. През второто тримесечие на 2018 г. местните администрации в област Шумен са издали разрешителни за строеж на 32 жилищни сгради, със 100 жилища в тях и с 11 933 кв. м разгъната застроена площ (РЗП), и на 56 други сгради с 50 066 кв. м РЗП. Спрямо предходното тримесечие издадените разрешителни за строеж на жилищни сгради се увеличават със 100.0%, броят на жилищата в тях – със 170.3%, а общата им застроена площ – със 108.9%. При броя на издадените разрешителни за строеж на други сгради се наблюдава нарастване с 43.6%, а общата им застроена площ е повече със 134.1%", "date": "2018.08.14", "title": "Шумен: Строеж на 17 жилищни сгради е започнал в областта през второто тримесечие на годината"}
{"url": "http://www.focus-news.net/news/2018/08/14/2556177/anadolu-agency-nato-za-naprezhenieto-turtsiya-sasht-vazmozhni-sa-dvustranni-razlichiya-no-mezhdu-sayuznitsi-vinagi-se-postiga-dogovorenost.html", "text": "Компетентни представители на НАТО заявиха по повод сегашното напрежение между Турция и САЩ, че винаги са възможни разминавания в двустранните отношения между страните-членки, предаде Анадолската агенция.  Неназован служител в НАТО отбелязва, че досега подобни различия неизменно са били уреждани без сериозни последствия  на базата на консенсуса по общите въпроси в рамките на Алианса. „Темата всъщност касае двустранни отношения. Между съюзниците в НАТО, дори и да има някакви различия, по тях винаги е била постигана договореност в рамките на съюзническата солидарност и  разбирането за взаимна защита.”, цитира думите му Анадолската агенция. \r\nПревод и редакция:", "date": "2018.08.14", "title": "Anadolu Agency: НАТО за напрежението Турция-САЩ: Възможни са двустранни различия, но между съюзници винаги се постига договореност"}
{"url": "http://www.focus-news.net/news/2018/08/14/2556180/do-15-septemvri-shte-priklyuchat-osnovite-remonti-v-sofiya-obzor.html", "text": "До 15 септември ще приключат основите ремонти в София. Единственият голям обект, по който ще продължи да се работи и след началото на новата учебна година, ще бъде реконструкцията на ул. „Граф Игнатиев“. Това съобщиха кметът на София Йорданка Фандъкова и заместник-кметът на Столична община по направление „Транспорт и транспортни комуникации“ Евгени Крусев. Двамата инспектираха ремонтните дейности по ул. „Резбраска“ в район „Поудяне“, чийто краен срок също е до средата на следващия месец.  \r\nКметът на София Йорданка Фандъкова обясни, че ул. „Резбарска“ е изключително натоварена. „Проблемът ѝ беше с един колектор, който е спрял да функционира още през 60-те години, оставен е на самотек и улицата постоянно пропадаше. Колекторът вече е зарит и не функционира“, обясни Фандъкова и уточни, че заедно с това се прави и цялостна реконструкция на улицата и на водопровода. Общата стойност на проекта е около 1 млн. лв. Кметът на София посочи още, че е внесен и проект за възстановяване на плувния басейн „Мария Луиза“ в Борисовата градина от частния собственик на имота и предстои неговото широко обсъждане. \r\nЗам.-кметът Евгени Крусев посочи, че почти всички ремонти вървят в срок. „Вече са премахнати старите релси на кръстовището на ул. „Раковска“ и ул. „Граф Игнатиев“ и започва полагането на новия релсов път. Започна поставянето и на новите гранитни плочи на пл. „Славейков“. Очакваме до края на седмицата да приключи и ремонтът на бул. „Христофор Колумб“. След това затваряме Източната тангента от кръговото при ул. „Продан Таракчиев“ до кв. „Христо Ботев“ - там движение няма да има, ще се пропускат само колите на хората, живеещи в близост. На бул. „България“ скоро трябва да приключи фрезоването на пътната настилка и започва полагането на новата хидроизолация. А до края на тази седмица да започне и полагането на асфалт. Очакваме, ако е възможно, около 20 август да е готово платното към кв. „Бояна“ и тогава да преценим дали да започнем платното в посока центъра или то да остане за догодина. От днес е пусната и удължената тролейбусна линия номер 5 в кв. „Младост“ – вече кварталите „Младост 1“ и „Младост 2“ са свързани с тролей“, обясни Крусев. \r\n„Благодаря на хората, че са търпеливи, но не можем да злоупотребяваме с търпението им, затова правим всичко възможно до 15 септември да приключим основните ремонти“, каза още Фандъкова. \r\nЦветилена СИМЕОНОВА", "date": "2018.08.14", "title": "До 15 септември ще приключат основите ремонти в София (ОБЗОР)"}
{"url": "http://www.focus-news.net/news/2018/08/14/2556184/sport-igrayat-se-machovete-ot-tretiya-kvalifikatsionen-krag-na-shampionskata-liga-dinamo-eliminira-slaviya-praga.html", "text": "Динамо Киев победи Славия Прага с 2:0 на Олимпийския стадион в украинската столица и след 1:1 в първия мач от третия квалификационен кръг на Шампионската лига продължава напред към плейофа за влизане в групите на най-престижния европейски клубен турнир. Головете за украинците отбелязаха Бенямин Вербич в 11-ата минута и Артьом Беседин в 74-ата. Тази вечер  се играят реваншите на още 9 двубоя от същата фаза.", "date": "2018.08.14", "title": "Спорт: Играят се мачовете от третия квалификационен кръг на Шампионската лига, Динамо елиминира Славия Прага"}
{"url": "http://www.focus-news.net/news/2018/08/14/2556185/plovdiv-sotsialna-programa-mobilen-sotsialen-ekip-v-rayon-severen-otchete-postignatoto.html", "text": "Социална програма ,,Мобилен социален екип” в район Северен отчете постигнатото, съобщи за  Радио „Фокус“- Пловдив  кметът на района инж. Ральо Ралев. Програмата се осъществява от 1 февруари 2018 г. на територията на район ,,Северен”, съвместно с  Областния съвет на БЧК. Основната цел на програмата ,,Мобилен социален екип” е подкрепа чрез предоставяне на социални услуги и сигурност на уязвими хора, изпаднали в кризисна ситуация. През периода е функционирал денонощен национален телефон – 0700 147 44. В кол-центъра гражданите могат да заявят своите проблеми. От регистрираните обаждания за отчетния период се установява трайна тенденция за увеличаване на процента на подадените заявки в сравнение с търсещите информация. През месец юни са изпълнени 109 услуги от каталога на програмата. За месец юли в район ,,Северен” са регистрирани 161 услуги и 21 обаждания. Проведени са две работни срещи на Обществения съвет. Регистрирани са доброволци, които са се включили в действие. Създаден е регистър и организация за включване в програмата. Продължили са информационните кампании, които имат за цел да информират гражданите за стартиране на програмата, нейните цели, дейността й, партньорските организации, начина за включване в програмата и как се подават сигнали на денонощния телефон 0700 147 44. \r\nПрез отчетния период са подпомогнати самотни възрастни хора с хранителни пакети на територията на района. Продължила е и кампанията ,,SOS! Час внимание”, в която доброволци са посетили и дарили внимание на възрастни хора в район ,,Северен”.", "date": "2018.08.14", "title": "Пловдив: Социална програма ,,Мобилен социален екип” в район „Северен“ отчете постигнатото"}
{"url": "http://www.focus-news.net/news/2018/08/14/2555868/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Продължаващите санкции върху Русия, конфликта между Реджеп Тайип Ердоган и Доналд Тръмп, провелия се във Вашингтон протест на неонацисти и контрапротест на антифашисти и провалените надежди на Египет за посредничество в разрешаването на конфликта между Израел и Палестина са сред водещите теми в американския печат в понеделник, 13 август.  От Москва до Вашингтон и столиците между тях, изминалите няколко дни демонстрираха как президента на Русия Владимир Путин успява умело да експлоатира различията между САЩ и съюзниците им. Въпреки това, събитията показаха и слабостите на геополитическите маневри на руския лидер и това, че той не успява да постигне резултати по въпроси от жизнена важност за самия него и обикновените руснаци, пише  електронното издание на вестник The New York Times. \r\nПрезидентът на САЩ още не беше вдигнал ръцете си от копчетата от знаковия „туийт“, с който обяви санкциите срещу Турция в петък, когато Путин вече беше вдигнал слушалката и говореше с турския си колега, президентът Реджеп Таийп Ердоган, пише вестникът и отбелязва, че това е бил изключителния Путин, показващ нагледно как добре се възползва от възможностите да раздели Запада. \r\nНо, както посочва вестникът, Западните санкции, чиято отмяна се е опитвал да постигне, са били затегнати още повече миналата седмица, което е предизвикало срив в курса на рублата. \r\nСпоред „Ню Йорк Таймс“, авторитета му сред руснаците страда от това, защото независимо от стратегическите успехи на Путин, включително намаляването на силата на НАТО и Европейския съюз чрез подкрепата за популистките правителства в Европа и автократите в Близкия Изток, той не е успял да притисне Запада да отмени поредните вълни от американски и европейски икономически санкции, наложени на Русия след присъединяването на Крим през 2014 година. \r\n***  В петък турската лира изживя най-голямото си обезценяване в рамките на един ден, губейки повече от 14% спрямо долара. Министърът на финансите – доведен син на турския президент Реджеп Таийп Ердоган – не можа да предотврати това, давайки колеблива реч, която не успя да подобри самочувствието. Но Ердоган, както прави много често, хвърли вината върху чуждестранен жертвен агнец: Съединените американски щати, пише  електронното издание на вестник The Washington Post . \r\n„Засрамете се, засрамете се“, заяви той на митинг. „Вие заменяте стратегическия си партньор в НАТО за пастор“, цитира думите му вестника и обяснява, че САЩ отхвърлят обвиненията срещу арестувания в Турция евангелистки пастор Андрю Брънсън и искат незабавното му освобождаване. \r\nСпоред информация на изданието, Анкара се е надявала да замени пастора за Хакан Атила, турски банкер, осъден в САЩ за ролята си в схема за заобикаляне на американските санкции срещу иранския петрол, но това не се е получило и среща на високо ниво миналата седмица във Вашингтон е прекратена преждевременно след категоричния отказ на американската делегация да преговаря по въпроса, след което пък президента Тръмп обяви увеличаването на митата за турската стомана и алуминий. \r\nWashington Post смята, че икономическите трудности на Турция са предизвикани от политиката на Анкара, но Тръмп се е възползвал от това, за да си припише успехи. \r\nАвторът смята, че статията на Ердоган в The New York Times, в която заплаши, че ако САЩ не променят отношението си към Турция, тя ще потърси нови съюзници, ще му спечели още повече врагове във Вашингтон, където турският държавен глава и без това вече е силно непопулярна фигура, предвид законодателната инициатива на Конгреса за спиране на продажбата на новите американски многоцелеви изтребители от пето поколение F-35 на Турция и постоянните критики към авторитаризма и връзките му с Русия, от която купи системи за ПВО С-400. \r\nСлед като привежда думите на експерти, че действията на Тръмп ще влошат допълнително икономическата ситуация в Турция и че в това отношение на Анкара ще й е трудно да се противопостави на Вашингтон, вестникът отбелязва, че и позоваванията на партньорството в НАТО на Ердоган няма да му помогнат, защото Доналд Тръмп изобщо не се интересува от тази организация и не мисли да я спасява.  \r\nСпоред автора на материала, призивите за повече дипломация и избягване на санкциите, които се чуват от властите в Анкара и турските анализатори, са напразни, защото политиката на Ердоган се основава на краен национализъм и е безразсъдна, а Доналд Тръмп ще предпочете да заеме безкомпромисна позиция, която ще му спечели и допълнително уважение сред неговите избиратели, които ще бъдат във възторг от наказанието срещу мюсюлмански лидер заради съдбата на един американски евангелистки пастор. \r\n***  През последните почивни дни във Вашингтон се събраха около 30 бели националисти и близо хиляда контрапротестиращи. Добре дошли на парада на идиотщината, пише  американското електронно издание Washington Examiner  в кратък материал за мероприятието в американската столица, с което крайнодесните сили в САЩ отбелязаха една година от инцидентите в Шарлътсвил. Представяме го без редакторска намеса. \r\nИ от двете страни, идеологическият фанатизъм е най-очевидният белег за глупост. От страната на белите националисти, еманацията беше мъж, решил да се разходи по улиците с табелка, на която се оплаква от „евреите“. Решени да не усложняват нещата, контрапротестиращите не паднаха по-долу от неонацистите и извадиха плакати с революционна комунистическа риторика. \r\nНо докато неонацистите и комунистите са горе-долу наравно в моралната си сбърканост, контрапротестиращите бяха тези, които заслужиха по-голямо презрение със своите действия в неделя. Защото, макар че нямаше очевидни случаи на насилие от страна на белите националисти, контрапротестиращите извършиха много такива актове. Те хвърляха бутилки и стреляха със сигнални ракети по полицейските служители и нападнаха множество журналисти. \r\nВярвайки във фикцията за своята служба като бойци за нов световен ред, крайнолевите вярват и в това, че тези, които са се заклели да защитават демократичния ред са зло. Но ние не бива да бъдем снизходителни към подобно заблуждение. С нападенията срещу полицията и другите, контрапротестиращите показаха „Антифа“ точно такава, каквато е: съюз на тоталитаристи, прикрити зад риториката за свободата. \r\nНе е лесно да направиш неонацистите да изглеждат по-разумната партия на политическо събитие. Но в неделя, когато съпоставим действията, контрапротестиращите постигнаха изключителен подвиг. \r\n***  По време на среща на върха в Белия Дом през април 2017 година, президентът на Египет Абдел Фатах ас Сиси изрази убеждение, че ще може да си партнира с американския президент Доналд Тръмп за „намиране на решение на проблема на века чрез сделка на века“, пише  електронното издание на вестник Washington Times . \r\nВ началото на управлението на Тръмп, Сиси имаше големи надежди, че може да посредничи за мирно споразумение между израелци и палестинци заедно с американците, пише изданието, като посочва, че египетския лидер е имал надежди и да поправи влошените по време на бившия американски президент Барак Обама отношения с Вашингтон и да извлече икономическа изгода от позиционирането на Египет точно в центъра на Източносредиземноморския енергиен хъб и превръщането му в магнит за инвестиции. \r\nВестникът обаче отбелязва, че желанието на египтяните да работят със специалните представители на Тръмп – съпругът на дъщеря му Джаред Къшнър и Джейсън Грийнблат, адвокат с 20 годишна служба в Организацията Тръмп – изчезна през последните месеци заради липсата на конкретни резултати. Песимизмът се е разпространил и в другите арабски столици, смята Washington Times. \r\nМеждувременно, пише вестникът, ситуацията в Газа ескалира. В четвъртък 18 палестинци бяха ранени след удар на израелските военновъздушни сили по сграда в центъра на град Газа в отговор на изстрелването на 180 ракети от управлявания от ХАМАС анклав по еврейската държава, от които пострадаха близо 20 души. \r\nИ това е само последният случай в цикъла на ескалация след май, когато жителите на Ивицата организираха масови протести на границата, привличайки огъня на израелските войници към себе си и подновявайки международното внимание към палестинската кауза, отбелязва вестникът. \r\nThe Washington Times  заключва, че египтяните имат сериозни съмнения дали целите на САЩ в Близкия Изток взимат предвид приоритетите на Кайро. \r\n***", "date": "2018.08.14", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/14/2555869/predstoyashti-sabitiya-v-stranata-za-14-avgust-agentsiya-fokus.html", "text": "*** \r\nВ 14.30 часа в района на вилната зона на Горна Оряховица регионалният министър Николай Нанков, председателят на Парламентарната група на ГЕРБ и зам.-председател на партията Цветан Цветанов ще участват в откриването на ремонтирания третокласен път между Горна Оряховица и Арбанаси. \r\n*** \r\nОт 11.00 часа в езерото в ж. к. „Дружба“ ще бъдат пуснати около 100 полудиви патици. На събитието ще присъства директорът на Общинско предприятие „Паркове и градски градини“ Милена Васева. \r\n*** \r\nОт 11.30 часа кметът на София Йорданка Фандъкова ще провери реконструкцията на ул. „Резбарска“ в район „Подуяне“. \r\n*** \r\nОт 12.00 часа в Националния пресклуб на БТА ще се състои пресконференция по повод Шестия фолклорен фестивал „Нестия – Сапарева баня“. \r\n*** \r\nВ 14.30 часа в централата на ТПК (бул. Дондуков 11, ет. 5) представители на БСП ще се срещнат с Националния съвет на Трудово-производителните кооперации в България. След срещата ще има изявление за медиите. \r\n*** \r\nОт 18.30 часа в галерия „Академия“ на Националната художествена академия ще бъде открита изложба от колекцията на Александър Керезов „Познати - непознати, известни - неизвестни“. \r\n*** \r\nОт 11.00 часа омбудсманът Мая Манолова и екип от експерти на институцията организират изнесена приемна за граждани в заседателната зала на областната администрация на ул. „Преслав“ 26. В 12.30 часа общественият защитник ще посети палатката на майките на деца с увреждания, част от протестната мрежа „Системата ни убива!“ (до шадраваните пред Общината). В 13.00 часа в Карин дом Мая Манолова ще се срещне с представители на хората с увреждания, с които ще обсъди техни проблеми и законодателните инициативи за подкрепа на хората в неравностойно положение. От 14.30 часа в Карин дом омбудсманът ще даде пресконференция. \r\n*** \r\nОт 11.00 часа в бившето военно поделение във Видин кметът на Общината Огнян Ценков ще направи проверка как се съхраняват демонтираните настилки и други материали, годни за употреба, които биват премахнати по време на изпълнението на проекта \"Основна реконструкция на централна пешеходна зона\".  \r\n*** \r\nОт 14.00 часа ще се състои официална церемония „откриване на обект” на реконструираната улица „Иван Момчилов” в гр. Горна Оряховица по Проект BG16RFOP001-1.027-0004-C02 „Подобряване на условията за икономическо развитие”. \r\n*** \r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи“. \r\n *** \r\nОт 18.00 часа в  Художествена галерия – Добрич ще бъде открита фотографската изложба на Мариета Ценова PERFECT DAY. \r\n*** \r\nОт 18.30 часа в Художествена галерия „Христо Градечлиев“ ще бъде представена изложбата „Пътища на лятото“ с автори Ан дьо Колбер-Христофоров и Елена Панайотова. \r\n*** \r\nОт 18.00 часа Българският патриарх Неофит ще оглави празничното вечерно богослужение с чина на Опелото на Пресвета Богородица за храмовия празник на Троянската света обител „Успение на Пресвета Богородица“.  \r\n*** \r\nОт 09.00 часа в детска градина „Родолюбче“ ще се състои лятна детска читалня на открито: „Пътешествие в приказния свят на кучето Кико” – истории от книжката „Кико без крила” на Радостина Николова и забавни игри.  \r\n*** \r\nОт 17.30 часа в художествена галерия „Проф. Веселин Стайков“ ще бъде представена колекция от картини на известни художници. \r\n*** \r\nОт 09.30 часа в Дома на културата „Борис Христов“ ще се състои информационна среща по програмите „Европа за гражданите“, „Творческа Европа“ и „Предприемачество в сферата на културата, културното наследство и културното сътрудничество“. \r\n*** \r\nВ 10.00 часа ще се проведе пресконференция в заседателната зала на общината с участието на заместник-кметът Георги Титюков. Ще бъдат представени  седем нови социални услуги в Община Пловдив по Оперативна програма „Региони в растеж 2014-2020 г.“  \r\n*** \r\nОт 18.00 часа в залата на Тракийския културен дом ще се състои среща – разговор „Животът и делото на Михаил Герджиков – революционерът с перо и револвер”. \r\n*** \r\nОт 10.00  часа в Детски отдел на библиотека „Родина“ ще се състои програмата „Чета и играя – знам и мога“.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години „Четем и рисуваме“, „Литературни закачки“, „Ние сме актьори“, „Да съставим приказка“. \r\n*** \r\nОт 11.00 часа пред Старо кметство ще бъде представена книгата „Кметовете на Несебър след 1878 г.“.  \r\n*** \r\nОт 17.00 часа в Демонстрационния център  ще бъде представена изложба на сдружение Арт Несебър – „Духът на Несебър“.", "date": "2018.08.14", "title": "Предстоящи събития в страната за 14 август (Агенция „Фокус“)"}
{"url": "http://www.focus-news.net/news/2018/08/14/2555870/predstoyashti-mezhdunarodni-sabitiya-za-14-avgust-agentsiya-fokus.html", "text": "Германският канцлер Ангела Меркел ще присъства на „граждански диалог за бъдещето на Европа“ в германския град Йена. \r\n***  Министърът на отбраната на САЩ Джеймс Матис ще посети Аржентина. \r\n***  Върховният съд на Филипините ще изслуша президента Родриго Дутерте за решението му да изтегли страната от Международния наказателен съд. \r\n***  Генералният директор на Световната здравна организация Тедрос Гебрейесус ще изнесе пресконференция за новото разпространение на ебола в Демократична република Конго. \r\n***  Ще се проведе предварително изслушване за мексиканския наркобос Хоакин Гузман „Ел Чапо“. \r\n***  Небраска ще се превърне в първия американски щат, който ще екзекутира осъден на смърт затворник, използвайки веществото фентанил. \r\n***", "date": "2018.08.14", "title": "Предстоящи международни събития за 14 август (Агенция \"Фокус\")"}
{"url": "http://www.focus-news.net/news/2018/08/14/2556182/the-hill-zapodozreniyat-za-teroristichniya-akt-v-london-e-britanski-grazhdanin-ot-chuzhd-proizhod.html", "text": "Мъжът, заподозрян за терористическата атака в Лондон във вторник е британски гражданин, роден в друга страна, пише  американското издание The Hill , като се позовава на информация от местните власти. \r\n„Той е британски гражданин“, заяви министърът по сигурността на Великобритания Бен Уолъс пред BBC. „Той е роден в друга държава“. \r\nЗаподозреният се заби с колата си в пешеходци и колоездачи в близост до парламента в Лондон, ранявайки трима души. Инцидентът се смята за тероризъм, но полицията все още не е изяснила причината, отбелязва The Hill. \r\nПревод и редакция:", "date": "2018.08.14", "title": "The Hill: Заподозреният за терористичния акт в Лондон е британски гражданин от чужд произход"}
{"url": "http://www.focus-news.net/news/2018/08/14/2556186/bencho-benchev-poluchi-dve-obvineniya-parichna-garantsiya-ot-50-000-lv-i-zabrana-da-napuska-stranata-obzor.html", "text": "Окръжната прокуратура повдигна две обвинения на зам.-председателя на общинския съвет в Бургас Бенчо Бенчев. Едното е за лично укривателство на издирвания от Интерпол Димитър Желязков-Очите в Истанбул, за което законът предвижда „лишаване от свобода“ до 5 години. Според обвинението в периода от 2 до 4 август т.г. в Република Гърция и Република Турция обвиняемият Бенчев е спомогнал на Димитър Желязков да избегне и да бъде осуетено спрямо него наказателно преследване, като го е транспортирал от Солун до Истанбул, както и му е предоставил стая в хотел, без да се е споразумял с Желязков, преди да е извършил това престъпление. Във връзка с това обвинение адвокатът на Бенчев Ивайло Найденов заяви, че по никакъв начин той не е извършил деянието - публично укривателство и според него ще излязат с един достоен акт до прекратяване на досъдебното производство. Найденов добави още, че се надява, че ще бъдат събрани всички възможни доказателства, за да се изчисти името на Бенчев. На въпроса дали ще може да докаже, че срещата на Бенчев с Димитър Желязков е нелепа случайност, той отговори, че това не означава, че е извършено престъпление. Според него, ако делото влезе в съда, ще се съберат достатъчно доказателства и ще се потвърдят думите му, че няма извършено престъпление от страна на зам.-председателя на общинския съвет в Бургас. \r\nВторото повдигнато обвинение на Бенчев е за държане на боеприпаси, осъществено на 5 август в дома му. Според административния ръководител на Окръжна прокуратура – Бургас Георги Чинев предмет на обвинението са 57 броя бойни патрони, калибър 7.62 по 39 мм, за които е установено, че са държани без надлежно разрешение. Георги Чинев добави, че за това обвинение законът предвижда мярка „лишаване от свобода“ за време от 2 до 8 години \r\nПо думите на адвоката на Бенчо Бенчев няма доказателства за обвинението по чл. 339 от НК -  държане на боеприпаси без разрешение. Най-малкото Бенчев е имал законно притежавано оръжие. Боеприпасите, за които се твърди са били двете оръжия, които имал и според него е нямало извършено престъпление. Найденов каза още, че по всяка вероятност Прокуратурата е преценила, че трябва да повдигне това обвинение, за да може да наложи и забрана за напускане на страната. Според защитата Бенчев не е опасен и Прокуратурата няма от какво да се притеснява. Той добави още, че обвиняемият не е нямал никакво намерение да се укрива и дори счита, че тази мярка е наложителна и задължителна.  \r\nБенчо Бенчев е с наложена мярка за неотклонение „парична гаранция“ в размер от 50 000 лв., която е съобразена с имущественото му положение. Обвиняемият трябва да внесе гаранцията до 15 дни. Забраната да напуска пределите на страната без разрешение от съблюдаващите прокурори по закон може да бъде атакувана пред съда в 3-дневен срок. \r\nДеница ДИМИТРОВА", "date": "2018.08.14", "title": "Бенчо Бенчев получи две обвинения, парична гаранция от 50 000 лв. и забрана да напуска страната (ОБЗОР)"}
{"url": "http://www.focus-news.net/news/2018/08/14/2555874/kathimerini-gratski-ribari-sa-bili-tormozeni-ot-turski-korabi.html", "text": "Гръцки рибари от Додеканезките острови в югоизточно Егейско море твърдят, че са тормозени от кораби на Турската брегова охрана, която ескортира турски рибарски лодки в гръцки териториални води, предава електронното издание на гръцкия вестник  Kathimerini . \r\nВъв видео кадри, с които Kathimerini се е сдобил, се вижда как турските патрулиращи лодки се движат агресивно към гръцки рибарски лодки край бреговете на Лерос, Аркой, Агатониси и други гръцки острови. В неделя, според информациите, турски рибари са отправили изстрели във въздуха, докато навлизат в гръцките води край Лерос. \r\nВъпреки че инцидентите не се разглеждат като големи провокации, те все пак отразяват генералната перспектива на Турция по отношение на гръцкия суверенитет в морето около Додеканезките острови.  Йонислав Дочев", "date": "2018.08.14", "title": "Kathimerini: Гръцки рибари са били тормозени от турски кораби"}
{"url": "http://www.focus-news.net/news/2018/08/14/2555877/pravdaru-turtsiya-se-predade-pred-rusiya-shte-go-napravyat-li-i-sashti.html", "text": "САЩ обещаха на Турция, че „никой няма да се отцепи от групата“. След въвеждането на търговските мита върху стоманата и алуминия, участието на Турция в програмата за преференциален внос на стоки от развиващи се страни в САЩ може да бъде прекратено. САЩ води икономическа война против целия свят, което прави долара силен, но това съвсем не е изгодно за американския износител. В края, въпросът се свежда до това кой ще издържи повече от другия, пише руският вестник  „Правда.ru“ Тази неотстъпчива Турция \r\nДоналд Тръмп очевидно е много раздразнен от неотстъпчивостта на Анкара. В Сирия Реджеп Тайип Ердоган воюва против подкрепяните от САЩ кюрдски военни формирования (YPG), той отказа да се присъедини към санкциите на САЩ против Иран и беше първият рязко реагирал на признаването на Ерусалим за столица на Израел от страна на Тръмп, а след това настоя за закупуването на ракетни отбранителните системи С-400 от Русия, които са несъвместими с членството на Турция в НАТО. Тръмп най-вероятно се е ядосал и от грубата статия на президента на Турция в „The New York Times“, където той постави на Вашингтон ултиматум. \r\n„Вашингтон трябва, преди да е станало твърде късно, да се откаже от погрешното мнение, че нашите отношения (Турция и САЩ) могат да бъдат асиметрични и да се примири с това, че пред Турция има алтернативи. Ако Вашингтон не се откаже от едностранния и неуважителен курс, то Турция ще търси нови приятели и съюзници“. Ердоган напомни, че Турция имат опит в противопоставянето: през 70-те години, въпреки възраженията на САЩ, турски екипи са акостирали в Кипър „за предотвратяване на престъпления против турските киприоти“, а неотдавна „Турция е провела две операции, след които бунтовниците на YPG са били изведени от сирийския Африн“. „Никой няма да се цепи от групата“ \r\nРазплатата за „заставането на мишката срещу слона“ последва недълго след това. Към санкциите против двамата турски министри, заради делото за задържания американски свещеник, в петък 10 август президентът на САЩ увеличи митата върху вноса на турска стомана и алуминий на, съответно, 50 и 20 процента. В резултат на падането на фондовия пазар, турската лира рухна с 20 процента за един ден и с 30 процента за една седмица. Анкара отговори с налагането на мита върху вноса на американски стоки на стойност 1.8 милиарда долара, но обеща да изтегли Турция от програмата за преференциален внос на стоки от развиващите се страни в САЩ на същата стойност. \r\nЕрдоган вече няма икономически лостове за влияние. А да направиш ответен удар е много трудно. В Турция общият дълг възлиза на 303 милиарда долара при златни резерви от 21 милиарда долара. Дефицитът в бюджета приближава 50 милиарда лири. Инфлацията е 15.8 процента, а безработицата – 11 процента, по данни на „TR724“. Ердоган се кълне, че Централната банка няма да повиши ключовите ставки, призова турския народ да обменя доларите си с лири, за да помогне за съхраняването на суверенитета. \r\nВ събота той заяви, че Турция е готова да се откаже от долара в плащанията с основните си търговски партньори, като Китай, Русия, Иран и Украйна, добавяйки че е готов да направи това и с европейските страни. Нека Анкара опита \r\nМоже би Анкара ще отговори асиметрично: ще затвори авиобазата Инджирлик за САЩ, ще изтегли американските ядрени оръжия от своята територия, ще намали вноската си към НАТО, а тя е вторият по големина източник на финансиране за блока след САЩ. В допълнение, Турция ще премахне САЩ от провинцията Идлиб в Сирия, заради което ще се сближи още повече с Москва и Техеран (всички тези страни вече са под санкции от Вашингтон). Като цяло, Анкара ще работи за подриването на доверието на световните играчи в САЩ като надежден политически и търговски партньор. \r\nВъпреки това, най-вероятно Ердоган няма да издържи на натиска и ще капитулира, както направи в отношенията с Русия след санкциите, които не ограничаваха „доматите“. Тази политика се характеризира с импулсивност и преоценка на силите. Какъв ще бъде отговорът е трудно да се каже. Може би знакът ще бъде прекратяване на закупуването на природен газ от Иран. Ако Турция продължи по обявения път: „увеличаване на производството, минимизиране на процентните ставки“, - тогава опитът ѝ ще бъде интересен за Русия, която се намира в сходна криза, като единствено рублата не позволява да падне високата цена на нефта. САЩ не са свикнали да търпят \r\nВсъщност, силният долар – не е това, към което Тръмп се стреми, тъй като той възпрепятства износа на американски стоки. Така че прицелвайки се в Турция и понижавайки лирата и същевременно другите световни валути, Тръмп стреля в краката на американските износители, което не помага за намаляването на търговския дефицит на САЩ. Нека да видим кой ще издържи по-дълго от другия. САЩ и Русия-Иран-Китай-Турция или обратното. Това ще бъде в полза на последните, ако в дедоларизацията на световната търговия към тях се присъедини и Индия, например. В ЕС, за разлика от тези страни, имат свой емисионен център и своя резервна световна валута, но и той отказа да подкрепи санкциите на САЩ против Иран.  Йонислав Дочев", "date": "2018.08.14", "title": "„Правда.ru“: Турция се предаде пред Русия. Ще го направят ли и САЩ?"}
{"url": "http://www.focus-news.net/news/2018/08/14/2555871/reuters-dzhon-boltan-se-e-sreshtnal-s-turskiya-poslanik-vav-vashington-za-da-obsadyat-zadarzhaniya-amerikanskiya-sveshtenik-andryu-bransan.html", "text": "Съветникът по национална сигурност на Белия дом Джон Болтън в понеделник се е срещнал с посланика на Турция в САЩ Сердар Кълъч, за да обсъдят задържания американски свещеник Андрю Брънсън, съобщиха от Белия дом, предава  Reuters . \r\n„По негово искане, Джон Болтън се срещна с посланика на Турция Сердар Кълъч днес в Белия дом. Те обсъдиха задържания в Турция свещеник Андрю Брънсън и състоянието на американско-турските отношения“, заяви говорителят на Белия дом Сара Сандърс.  Йонислав Дочев", "date": "2018.08.14", "title": "Reuters: Джон Болтън се е срещнал с турския посланик във Вашингтон, за да обсъдят задържания американския свещеник Андрю Брънсън"}
{"url": "http://www.focus-news.net/news/2018/08/14/2555878/mazutat-koyto-izticha-ot-potanaliya-korab-kray-sozopol-ne-e-opasen-za-turistite-i-ekologiyata-obzor.html", "text": "Мазут изтича от потъналия през 1921 година кораб „Мопанг“ край Созопол. Разливът на гориво е на 7-8 км от брега. От ИА „Морска администрация“ са реагирали още на 10 август, като районът е заграден с цел да не се допусне разпространение. Областният управител Вълчо Чолаков свика Оперативен щаб, в който участваха министърът на околната среда и водите Нено Димов и министърът на транспорта, информационните технологии и съобщенията Ивайло Московски. След заседанието на щаба властите увериха, че няма опасност за екологията и плажуващите заради разлива на мазут от потъналия кораб. Взети са проби от твърдата фракция на самото място на разлива, от морската вода в непосредствена близост, както и от тази на брега. Пробите са изпратени в лаборатория на Изпълнителна агенция по околна среда (ИАОС) в Плевен, която има необходимото оборудване и апаратура, за да направи анализ на веществото. Министър Нено Димов обясни, че технологичното време за получаване на резултатите е около 5-7 дни. „Проверяват се извънредно и плажовете, като на този етап не е установено замърсяване. Концесионерите са инструктирани да почистват и да сигнализират, в случай, че открият замърсявания“, заяви министър Димов и допълни, че регулярното взимане на проби ще продължи. „Всички трябва да бъдат спокойни, дори минималният разлив е ограден“, увери министър Ивайло Московски. Според него в случая 100-годишният плавателен съд вероятно е компрометиран от буря и силните подводни течения. Мястото на замърсяването ще се провери и с дрон, а на разположение ще бъде катер на ИА „Морска администрация“. По думите на Московски в случая мазутът в стария подводен съд трябва да бъде източен. Изтеклото гориво от резервоарите ще бъде събрано с кораб на Европейската агенция за морска безопасност (EMSA). Ще започнат преговори с две компании в страната, които имат оборудване и биха могли да предложат варианти за източване на мазута в плавателния съд. \r\nБиляна ИВАНОВА", "date": "2018.08.14", "title": "Мазутът, който изтича от потъналия кораб край Созопол не е опасен за туристите и екологията (ОБЗОР)"}
{"url": "http://www.focus-news.net/news/2018/08/14/2556172/sloboden-pechat-makedoniya-golyamata-balgarska-rana-te-sa-predatelite-balgarskoto-vmro-e-sofiysko-politseysko-tvorenie.html", "text": "Господин Кекеновски, лидер на легията несъгласни, бранители на името и борци от първата линия на фронта за бойкот на референдума, в своята публикация отправи сериозни забележки към премиера Зоран Заев за неговото извинение към официална София, за неговия „лапсус“ в изказването, че Илинденско-Преображенското въстание е македонско. Според Кекеновски това е срамен ход, но и слепота на всички, които стоят зад министър-председателя, пише Бошко Нацевски, пенсиониран журналист, кореспондент на вестник „Нова Македония“ в София от края на 70-е години, в материал за  македонското електронно издание „Слободен печат“ , публикуван без редакторска намеса. \r\nКекеновски, наистина ли ни мислиш за толкова недъгави, за да си позволиш, че можеш така лесно да ни влачиш за ушите? Заев не е идеален, още по-малко е гениален лидер, но за разлика от всички вас около него, има в себе си искреност и честност. Достойнство, с което повлече този народ зад себе си. Той сложи пръст в очите на престъпниците. А ето и сега си в някой друг отбор. Да не им споменавам имената, но много от тях, вярвам, че и вие искрено ги смятате за нискокачествена материя. Голямата българска рана \r\nЩо се отнася до поведението на официална София, то дори не се приближава до коректното държавническо. Но, това им е едновековен маниер. Те са циници, които използват момента, когато и двата крака на Македония са в една обувка и премълчавайки този важен факт, ние избираме по-малкото зло, за да излезем от този балкански ад, на чието дъно ни завличат  маргинални самообявени лидери и болни персони за някаква лична политическа печалба. \r\nБългарите удрят по всички звънци, казват първи ни били признали под конституционното име, а до днес ни смятат за част от тяхната територия. За част от тяхната история, а половината от нашето историческо, културно и духовно богатство са го откраднали и поставили в техния цивилизационен акаунт. \r\nКогато през 1933 година е формиран екипът за отбелязване на 30-годишнината от Илинденското въстание, в неговия състав са изключително македонци, защото на българските власти им е било пределно ясно, че това не е българско въстание. Преди няколко месеца, Каракачанов, лидерът на ВМРО (българското), иначе софийско полицейско политическо творение, заяви, че в България има два милиона македонци, смятайки, че това са българи от Македония. Но на него му е повече от ясно, че това са македонци, голямата българска рана, която официална София прави опит да лекува с политическо насилие, асимилаторски методи и заплахи. Те са предателите \r\nЧел ли си историческата част от произведенията на Христо Силянов, историк, писател и Илинденец, за да видиш, че, когато Тодор Паница, съратник и верен другар на Яне Сандански ликвидирал дворцовите пионки и диверсанти в македонското революционно движение, Иван Гарванов и Борис Сарафов, реакцията на софийското правителство е следната: „С убийството на Сарафов е убита българщината в Македония“. \r\nТака че, тя не е природен, генетичен наш белег, а инжектирана систематично, с помощта на перфидиите на българската дворец хегемонистична пропаганда. Тази българщина, драги Кекеновски, те, както и по време на управлението на Любчо Георгиевски, сънуват да я върнат отново и днес, тънко, законно, но подло, използвайки нашата политическа неизвестност, в която ни вкараха безхаберниците от детронирания криминален режим на Груевски. Заев не сгреши, когато каза, че Илинденското въстание е македонско, а извинението е изнудено с шантажите на София за възможно нейно вето за нашето приемане в ЕС и НАТО. \r\nПредателството е на тяхна страна. Ние мълчаливо преглътнахме, когато на Илинден българският президент заяви, че Илинденското въстание било българско. Ние, господин Кекеновски, не сме нито слепим нито глухи за вълчия вой около Македония. Затова не стреляй с кьорфишеци по Заев. А ние не сме тесто, за да ни месят политическите печалбари. Мисля, от тридесет делии им е дружината, в която, за съжаление и моя изненада, си и ти, който си си продал душата на дявола. \r\nСега на нас ни е необходима трезвеност, хомогенност, мислене в една посока, за да се измъкнем от мрачните коридори на този лабиринт, в който сме вкарани. Да не го използваме за малки политически печалбарства. Този народ, въпреки многобройните отклонения, видя светлината в тунела! \r\nПревод и редакция:", "date": "2018.08.14", "title": "„Слободен печат“ (Македония): Голямата българска рана, те са предателите, българското ВМРО е софийско полицейско творение"}
{"url": "http://www.focus-news.net/news/2018/08/14/2555872/daily-sabah-donald-tramp-odobri-byudzheta-za-otbrana-na-sasht-otlagayki-dostavkite-na-iztrebitelite-f-35-za-turtsiya.html", "text": "Президентът на САЩ Доналд Тръмп одобри в понеделник вечерта бюджета за отбрана, в който отлага доставките на изтребители Ф-35 за Турция, пише електронното издание на турския вестник  Daily Sabah . \r\nВ церемония във военната база Форт Друм в Ню Йорк, Тръмп изрази задоволството си от бързото одобрение от американския Конгрес на отбранителния бюджет, заявявайки: „Ще засилим нашата армия, както никога досега. И това направихме (с приемането на този бюджет)“. \r\nПоправка в бюджета за отбрана налага забрана на продажбите на Ф-35 на Турция, докато Пентагонът не предаде доклад за турско-американските отношения в рамките на 90 дни. \r\nДокладът се очаква да включва оценка на участието на Турция в програмата за Ф-35, както и рисковете, които може да представлява закупуването от Анкара на руски ракетни отбранителни системи С-400. \r\nПремахването на Турция от програмата за Ф-35 беше извадено от документа от комисията за консултации в Конгреса.  Йонислав Дочев", "date": "2018.08.14", "title": "Daily Sabah: Доналд Тръмп одобри бюджета за отбрана на САЩ, отлагайки доставките на изтребителите Ф-35 за Турция"}
{"url": "http://www.focus-news.net/news/2018/08/14/2555875/angela-merkel-nyama-da-ima-promyana-na-granitsite-na-balkanite-izglezhda-che-tova-tryabva-da-se-povtarya-vseki-pat.html", "text": "Канцлерът на Германия Ангела Меркел в понеделник заяви, след срещата си в Берлин с председателя на Съвета на министрите на Босна и Херцеговина Денис Звиздич, че на Балканите няма да има промяна на границите и че „изглежда, че това трябва да се повтаря всеки път“, пише скопското електронно издание  „МКД“ . \r\nПо време на съвместна пресконференция Меркел заяви, че всички страни от Западните Балкани все още имат перспектива за членство в Европейския съюз, изтъквайки важността от сътрудничество между държавите от региона. \r\n„Като цяло, сътрудничеството в Западните Балкани е подобрено. Окуражаваме лидерите на страните от региона да си сътрудничат още по-тясно. Говорихме си и за мигрантската криза и ще направим всичко възможно, за да помогнем на Босна и Херцеговина в решаването на този проблем. Благодарни сме за хуманитарното отношение към мигрантите“, заяви германският канцлер. \r\nТя добави, че значително икономическо развитие на Босна и Херцеговина би намалило отлива на млади хора от страната и че в този случай Германия играе голяма роля като един от най-значителните партньори на страната. \r\n„Окуражихме правителството (Съветът на министрите на БиХ) и отделни отговорни лица да побързат с отговорите на въпросника. Колкото до изборния закон, важен е компромис от всички страни. Дори по-голямо значение има промяната на наказателния закон и тук имаме правен вакуум. Трябва да се засили борбата против корупцията, престъпността и тероризма“, добави Меркел. \r\nЗвиздич заяви, че най-важните приоритети за Босна и Херцеговина са интеграцията в ЕС и в НАТО. \r\n„Най-важната цел на външната политика на БиХ е европейската интеграция и НАТО, а без германската инициатива през 2014 година, нямаше да бъдат възможни тези динамични и позитивни процеси в нашия път към ЕС. Този път няма алтернатива и ще завършим всички задължения в дневния ред. Бързо ще дадем отговори на допълнителните въпроси, за да можем по-скоро да получим статут на кандидат“, заяви Звиздич. \r\nТой добави, че Босна и Херцеговина е ангажирана към процеса на помирение в региона, но този процес трябва да бъде основан на „почитане на суверенитета и териториалната цялост“. \r\nЗвиздич призова германските компании да продължат да инвестират в Босна и Херцеговина, но и да засилят своите инвестиции, заявявайки че неговата страна има „добри ресурси и квалифицирана работна ръка“.  Йонислав Дочев", "date": "2018.08.14", "title": "Ангела Меркел: Няма да има промяна на границите на Балканите, изглежда че това трябва да се повтаря всеки път"}
{"url": "http://www.focus-news.net/news/2018/08/14/2555873/tass-sasht-iskat-da-provezhdat-poveche-voenni-ucheniya-v-cherno-more-s-uchastieto-na-ukrayna-i-gruziya.html", "text": "Властите в САЩ разглеждат възможността за провеждане на повече военни учения в Черно море с участието на Украйна и Грузия в рамките на „противодействие на влиянието на Русия в региона“, предава  ТАСС , позовавайки се на информация от новоподписания в понеделник бюджет за отбрана от президента Доналд Тръмп. \r\nВ текста на документа се изяснява, че началникът на Пентагона, държавният секретар и главнокомандващият Обединените въоръжени сили на НАТО в Европа са длъжни да разработят и осъществят стратегия за оказване на подкрепа на съюзниците и партньорите в Европа, „намиращи се под заплаха от руска агресия“. Те трябва и да „разгледат възможността за увеличаване на честотата и мащаба на провежданите в Черно море военни учения на НАТО и други многонационални учения с участието на Украйна и Грузия“.  Йонислав Дочев", "date": "2018.08.14", "title": "ТАСС: САЩ искат да провеждат повече военни учения в Черно море с участието на Украйна и Грузия"}
{"url": "http://www.focus-news.net/news/2018/08/14/2555882/zatvoriha-dve-zavedeniya-po-chernomorieto-zaradi-silen-shum-obzor.html", "text": "За първи път контролните органи затвориха заведения по Черноморието заради неспазване на Закона за защита от шума в околната среда. В Бургас вицепремиерът Валери Симеонов обяви, че заради нарушения са затворени дискотеката „Какаов плаж“ в Слънчев бряг и барът „Хедон“ в Созопол. По думите му затворените заведения са нарушавали разпоредбите на РЗИ многократно. Проверките в двата обекта са започнали на 8 юни, а на 9 и 11 юни техни представители са подписали заповеди с предписания. След множество подадени сигнали РЗИ проверява бара и дискотеката отново на 5 август. Тогава в откритите площи на плажа пред двете заведения има няколко хиляди души. Контролните органи разпореждат звукът да се спре, което обаче не е изпълнено. Затова на 10 август са връчени заповедите за затварянето им. Валери Симеонов заяви, че почиващите имат правото на здравословен начин на живот и на почивка. Той припомни, че законът забранява озвучаването на открити площи в часовете от 23.00 до 7.00 часа. По думите му повече от половин година общините Созопол и Несебър са без наредба за опазването на обществения ред, защото не са приети нови, след отмяната на старите от Прокуратурата. В отговор кметът Панайот Рейзи обясни, че Созопол няма действаща наредба, защото решението за спиране на досегашната е получено през юли. Кметът каза още, че не може да предприема мерки срещу нарушители със спряна наредба, затова компетентният орган е РЗИ. Според вицепремиера Симеонов при липсата на наредба кметът Рейзи позволява удължаване на работното време на заведения в Созопол и нарушава закона. Панайот Рейзи коментира, че удължаването на работното време няма нищо общо със Закона за шума.  Валери Симеонов обяви, че е подал сигнал срещу кмета в Прокуратурата за издадени разрешения за работа на незаконно построени обекти, които нямат строителни документи. Вицепремиерът даде Поморие като пример за община, в която разпоредбите се спазват и няма сигнали за нарушения. За разлика от Созопол, където са концентрирани 70% от сигналите. „Фокус“ припомня:  На 12 юли промените в Закона за защита от шума в околната среда, инициирани от вицепремиера Валери Симеонов, бяха приети от парламента на първо четене. Те въвеждат забрана за шум на открито и в близост до жилищни сгради от 23.00 до 8.00 часа. Очаква се с промените санкциите при нарушения ще се удвоят. Тогава вицепремиерът обяви, че измененията в закона няма да доведат до намаляване на туристите по Черноморието, а напротив те ще се увеличат. Промените в закона изискват в откритите площи да се използват озвучителни средства с монтирани автоматични регулатори, контролиращи нивото на звука. Така няма да се допуска еквивалентно ниво на шум над нормативно определените стойности. Общинските мероприятия ще бъдат освободени от въведените ограничения. Промените определят и реда за издаване на разрешителни за работно време от общините. Предвижда се РЗИ да издават становище като част от процедурата. В периода със забрана контролът се възлага на МВР. Полицията ще има правомощие да прекратява нарушенията и да налага административните наказания. Окончателното гласуване на промените в закона предстои.  \r\nБиляна ИВАНОВА", "date": "2018.08.14", "title": "Затвориха две заведения по Черноморието заради силен шум (ОБЗОР)"}
{"url": "http://www.focus-news.net/news/2018/08/14/2555885/the-moscow-times-rusiya-othvarli-obvineniyata-na-sasht-za-uchastie-v-rasovoto-nasilie-v-sharlatsvil.html", "text": "Посолството на Русия в САЩ отхвърли твърденията, че Кремъл е имал роля в подклаждането на расовото напрежение в насилствения националистически митинг проведен в Шарлътсвил, Вирджиния преди една година, пише руското електронно издание  The Moscow Times . \r\nБазирани в Русия акаунти в социални мрежи бяха замесени в купуването на реклами с политически разделителни съобщения във „Фейсбук“ преди президентските избори в САЩ през 2016 година. Някои акаунти продължиха да публикуват около периода на националистическия митинг на 12 август 2017 година в Шарлътсвил, където един контрапротестиращ беше убит. \r\nВисшестоящи служителите на ФБР са заявили пред правителствени представители, че „руско вмешателство е било причината за подклаждане на пламъците на това, което се случи в Шарлътсвил“, заяви членът на Камарата на представителите Том Гарет пред „CNN“. \r\n„Няма доказателство (за ролята на Русия в Шарлътсвил), както няма такова и за всичко друго, освен сходно абсурдни обвинения срещу Русия за намеса във вътрешните работи на САЩ“, заявиха от руското посолство в изявление в социалната мрежа „Фейсбук“ в понеделник. \r\nДипломатическата мисия осмя своите „безотговорни“ американски колеги и прогнозираха, че САЩ ще обвинят Русия и за събирането на крайнодесни хора във Вашингтон през уикенда. \r\n„По-лесно е да се пренасочи вината, вместо да се погледнат вътрешните проблеми, потвърждавайки че 150 години след официалното премахване на робството, САЩ не е надминал расовото си напрежение“, заключиха от посолството.  Йонислав Дочев", "date": "2018.08.14", "title": "The Moscow Times: Русия отхвърли обвиненията на САЩ за участие в расовото насилие в Шарлътсвил"}
{"url": "http://www.focus-news.net/news/2018/08/14/2555881/the-guardian-riskoviyat-pat-na-redzhep-tayip-erdogan-sas-sigurnost-vodi-turtsiya-kam-mvf.html", "text": "Журналистът Нилс Пратли в анализ за британския вестник   The Guardian   пише за валутната криза в Турция и как липсата на адекватни действия от президента Реджеп Тайип Ердоган рано или късно ще го принуди да потърси Международния валутен фонд за изход от кризата. Агенция „Фокус“ представя материала без редакторска намеса. \r\nНяма лесен път за Турция да избяга от финансовата си криза, но това са три възможни мерки, които могат да забавят малко предстоящата болка. \r\nПърво, повиши лихвените проценти, за да сложиш някаква долна граница на потъващата лира. Второ, намали войнствената реторика и със сигурност не се заяждай повече със САЩ. Трето, обади се на Международния валутен фонд (МВФ). \r\nНито едно от тези действия не беше предприето в понеделник. Централната банка намали изискванията си за резерв на банките, което може и да подобри ликвидността във финансовата система за кратък период от време, но задържа официалния лихвен процент на 17.5. Международните инвеститори знаеха как да разчетат това решение. Докато инфлацията хвърчи стремглаво към 20 процента и нагоре, това беше сигнал че Турция все още отказва стандартната монетарна медицина. \r\nСлед това президентът Реджеп Тайип Ердоган повтори гневния си анализ за това кой е виновен. САЩ са наръгали свой съюзник от НАТО „в гърба“, а икономически „предатели“ също имат пръст, според него. Междувременно, всякакво схващане за обръщане към МВФ, и по този начин възраждане на спомените от минали турски кризи, остава политически непривлекателно. Нетният резултат е още 8 процента спад на валутата, която изгуби приблизително половината от цената си спрямо щатския долар през тази година. \r\nСредносрочните последици на твърдата позиция на Ердоган не са трудни за отгатване. Местните компании, потънали в заеми в щатски долари, ще изпитат сериозни трудности да изплатят дълговете си. Неизплащанията ще станат масова практика, донасяйки големи загуби на банковата система. Чуждестранният капитал, който финансира експанзията до точката на икономическо прегряване, ще се изнесе от страната. Турция, която има голям настоящ търговски дефицит и неадекватен запас на чуждестранни резерви, е слабо подготвена да устои на рецесия. \r\nЕрдоган, със своите коментари за търсене на „нови съюзници“, намекна че може и да смята, че има лесен път за излизане. Белята е, че кризата на Турция се случва сега, докато каквито и да е заеми от Русия или Китай – които при всички случаи имат причини да не възпламеняват своите кавги със САЩ – биха пристигнали доста късно. На човек все пак му остава да смята че, по един или друг начин, МВФ ще бъде замесен някога, както се случи с Аржентина през юни. Как Ердоган може да направи подобен завой от сегашната си позиция е гатанка за всеки, но е логичният изход. \r\nЕдинствената неясно добра новина е, че аварийният бутон не свети в червено. Няколко европейски банки са преекспонирани, но проблемът със заемите не обхваща цялата система. В една по-голяма криза, инвеститорите също ще продават валутите на други слаби развиващи се икономики. Южноафриканският ранд също пада, но никой не може – все още – да го нарече всеобща паника. Това може и да се случи, обаче. Ердоган си избра рисков път и пазарите имат навика да задават въпроса кой друг не може да живее с високи американски лихвени проценти.  Йонислав Дочев", "date": "2018.08.14", "title": "The Guardian: Рисковият път на Реджеп Тайип Ердоган със сигурност води Турция към МВФ"}
{"url": "http://www.focus-news.net/news/2018/08/14/2555886/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Девалвацията на турската лира, наред с руската рубла и китайския юан, твърдият подход на Турция и Реджеп Тайип Ердоган спрямо САЩ и докъде може да стигне той, както и обвиненията на САЩ, че Русия е замесена в сблъсъците в Шарлътсвил през изминалата година, довели до смъртта на един човек, са сред водещите теми в руския печат във вторник, 14 август.  Седмицата започна с намаление във фондовите индекси на водещите световни борси и с поевтиняване на валутите на страни с развиващи се пазари, като дори и еврото влезе в тази група, пише руският вестник  „Российская Газета“ . \r\nШокът отново беше провокиран от САЩ, но този път на прицел попадна Турция. Миналият петък президентът на САЩ Доналд Тръмп обяви, че увеличава митата върху вноса от Турция на стомана до 20 процента и на алуминий до 50 процента. В резултат от това и от проблемите, които тя изпитва в последно време, турската лира ускори своето падение и общо изгуби 40 процента от своята стойност спрямо щатския долар. \r\nВпрочем, този епизод допълни общата нервна картинка в световната икономика, където се разгаря търговска война и започва валутна такава. През март САЩ обявиха повишени мита върху вноса на стомана и алуминий от страните в ЕС, Русия, Япония и други страни. За Европа, Канада и Мексико влезе в сила отсрочка до 1 юни. През юли САЩ въведоха мита от 25 процента върху китайския внос, а Пекин отговори с ответни мерки. Бяха наложени мита на американските стоки и в Европа. За Русия цялостната ситуация беше влошена от налагането на нови санкции от САЩ през април. Наскоро Щатите обявиха нова серия от ограничителни мерки по отношение на Русия. \r\nПод заплахата от тежки последствия от търговската война, инвеститорите се опитват да намерят спокойно пристанище и бягат към долара. В резултат, валутите на страните с развиващи се пазари поевтиняват. За последните два месеца, от 13 юни до 13 август, китайският юан се е обезценил спрямо щатския долар със 7.5 процента (от 6.40 до 6.88 за един щатски долар), аржентинското песо – с 9 процента (от 25.8 до 28.21 за един щатски долар), руската рубла със 7.4 процента (от 62.9 до 67.5 за един щатски долар). „На пазара цари настроение против развиващите се страни. Защото валутите им вървят в една посока, но с различна скорост“, пояснява за „Российская газета“ старши анализаторът за „Алпари“ Роман Ткачук. \r\nНегативната вълна вече завладява и европейските пазари. Инвеститорите се опасяват, че кризата в Турция ще засегне и ЕС. „Много европейски банки са отпуснали кредити на турски компании, затова за представителите на банковия сектор в Европа тази ситуация е силно притеснителна“, отбелязва експертът. \r\n„Курсът на еврото спрямо долара вече се намира на най-ниското си ниво за последната година“, заяви Георгий Ващенко, началник на търговския отдел на руския фондов пазар „Фрийдъм Финанс“. \r\nНа този фон руската рубла далеч не изглежда в най-лошата позиция. За последните два месеца рублата е поевтиняла спрямо долара със 7 процента. „Частичното обезценяване на рублата е причинено от факта, че доларът като цяло се укрепва спрямо другите валути, а безспорно за това влияят и санкциите, които все още не са обявени и не е ясно, дали ще бъдат изобщо“, отбелязва Ващенко. \r\nСамо по себе си по отношение на икономиката, отслабването на руската валута не представлява сериозна заплаха. Още повече, в този случай това укрепва позициите на руските компании на световния пазар, тъй като техните стоки и услуги стават по-конкурентноспособни. В допълнение, руската национална валута има сигурен гръб. „Отслабването на рублата е достатъчно умерено, тъй като икономиката на Русия е стабилна като цяло. Има положителен търговски баланс и считайки настоящите операции, има достатъчно златни резерви“, пояснява Роман Ткачук. Централната банка също провежда политика на подкрепа за рублата. Както стана ясно, Централната банка ограничи обема на покупки на валута за министерството на финансите на вътрешния валутен пазар на 8 август и не закупи валута на 9 август. \r\nВ близко време валутите на развиващите се страни ще продължат да отслабват. В САЩ увеличаването на ключовите ставки и инвестициите в долара, стават все по-привлекателни. За рублата също ще е трудно, но няма паника на пазара. „Трудно е да се каже какъв диапазон ще има в руската валута. Много зависи от ситуацията със санкциите, която би трябвало да се разясни през септември. Може да се стигне до там, че руската валута да навлезе в диапазона 61-64 рубли за един щатски долар“, заяви анализаторът за „Финам“ Сергей Дроздов. \r\n***  САЩ обещаха на Турция, че „никой няма да се отцепи от групата“. След въвеждането на търговските мита върху стоманата и алуминия, участието на Турция в програмата за преференциален внос на стоки от развиващи се страни в САЩ може да бъде прекратено. САЩ води икономическа война против целия свят, което прави долара силен, но това съвсем не е изгодно за американския износител. В края, въпросът се свежда до това кой ще издържи повече от другия, пише руският вестник  „Правда.ru“ Тази неотстъпчива Турция \r\nДоналд Тръмп очевидно е много раздразнен от неотстъпчивостта на Анкара. В Сирия Реджеп Тайип Ердоган воюва против подкрепяните от САЩ кюрдски военни формирования (YPG), той отказа да се присъедини към санкциите на САЩ против Иран и беше първият рязко реагирал на признаването на Ерусалим за столица на Израел от страна на Тръмп, а след това настоя за закупуването на ракетни отбранителните системи С-400 от Русия, които са несъвместими с членството на Турция в НАТО. Тръмп най-вероятно се е ядосал и от грубата статия на президента на Турция в „The New York Times“, където той постави на Вашингтон ултиматум. \r\n„Вашингтон трябва, преди да е станало твърде късно, да се откаже от погрешното мнение, че нашите отношения (Турция и САЩ) могат да бъдат асиметрични и да се примири с това, че пред Турция има алтернативи. Ако Вашингтон не се откаже от едностранния и неуважителен курс, то Турция ще търси нови приятели и съюзници“. Ердоган напомни, че Турция имат опит в противопоставянето: през 70-те години, въпреки възраженията на САЩ, турски екипи са акостирали в Кипър „за предотвратяване на престъпления против турските киприоти“, а неотдавна „Турция е провела две операции, след които бунтовниците на YPG са били изведени от сирийския Африн“. „Никой няма да се цепи от групата“ \r\nРазплатата за „заставането на мишката срещу слона“ последва недълго след това. Към санкциите против двамата турски министри, заради делото за задържания американски свещеник, в петък 10 август президентът на САЩ увеличи митата върху вноса на турска стомана и алуминий на, съответно, 50 и 20 процента. В резултат на падането на фондовия пазар, турската лира рухна с 20 процента за един ден и с 30 процента за една седмица. Анкара отговори с налагането на мита върху вноса на американски стоки на стойност 1.8 милиарда долара, но обеща да изтегли Турция от програмата за преференциален внос на стоки от развиващите се страни в САЩ на същата стойност. \r\nЕрдоган вече няма икономически лостове за влияние. А да направиш ответен удар е много трудно. В Турция общият дълг възлиза на 303 милиарда долара при златни резерви от 21 милиарда долара. Дефицитът в бюджета приближава 50 милиарда лири. Инфлацията е 15.8 процента, а безработицата – 11 процента, по данни на „TR724“. Ердоган се кълне, че Централната банка няма да повиши ключовите ставки, призова турския народ да обменя доларите си с лири, за да помогне за съхраняването на суверенитета. \r\nВ събота той заяви, че Турция е готова да се откаже от долара в плащанията с основните си търговски партньори, като Китай, Русия, Иран и Украйна, добавяйки че е готов да направи това и с европейските страни. Нека Анкара опита \r\nМоже би Анкара ще отговори асиметрично: ще затвори авиобазата Инджирлик за САЩ, ще изтегли американските ядрени оръжия от своята територия, ще намали вноската си към НАТО, а тя е вторият по големина източник на финансиране за блока след САЩ. В допълнение, Турция ще премахне САЩ от провинцията Идлиб в Сирия, заради което ще се сближи още повече с Москва и Техеран (всички тези страни вече са под санкции от Вашингтон). Като цяло, Анкара ще работи за подриването на доверието на световните играчи в САЩ като надежден политически и търговски партньор. \r\nВъпреки това, най-вероятно Ердоган няма да издържи на натиска и ще капитулира, както направи в отношенията с Русия след санкциите, които не ограничаваха „доматите“. Тази политика се характеризира с импулсивност и преоценка на силите. Какъв ще бъде отговорът е трудно да се каже. Може би знакът ще бъде прекратяване на закупуването на природен газ от Иран. Ако Турция продължи по обявения път: „увеличаване на производството, минимизиране на процентните ставки“, - тогава опитът ѝ ще бъде интересен за Русия, която се намира в сходна криза, като единствено рублата не позволява да падне високата цена на нефта. САЩ не са свикнали да търпят \r\nВсъщност, силният долар – не е това, към което Тръмп се стреми, тъй като той възпрепятства износа на американски стоки. Така че прицелвайки се в Турция и понижавайки лирата и същевременно другите световни валути, Тръмп стреля в краката на американските износители, което не помага за намаляването на търговския дефицит на САЩ. Нека да видим кой ще издържи по-дълго от другия. САЩ и Русия-Иран-Китай-Турция или обратното. Това ще бъде в полза на последните, ако в дедоларизацията на световната търговия към тях се присъедини и Индия, например. В ЕС, за разлика от тези страни, имат свой емисионен център и своя резервна световна валута, но и той отказа да подкрепи санкциите на САЩ против Иран. \r\n***  Посолството на Русия в САЩ отхвърли твърденията, че Кремъл е имал роля в подклаждането на расовото напрежение в насилствения националистически митинг проведен в Шарлътсвил, Вирджиния преди една година, пише руското електронно издание  The Moscow Times . \r\nБазирани в Русия акаунти в социални мрежи бяха замесени в купуването на реклами с политически разделителни съобщения във „Фейсбук“ преди президентските избори в САЩ през 2016 година. Някои акаунти продължиха да публикуват около периода на националистическия митинг на 12 август 2017 година в Шарлътсвил, където един контрапротестиращ беше убит. \r\nВисшестоящи служителите на ФБР са заявили пред правителствени представители, че „руско вмешателство е било причината за подклаждане на пламъците на това, което се случи в Шарлътсвил“, заяви членът на Камарата на представителите Том Гарет пред „CNN“. \r\n„Няма доказателство (за ролята на Русия в Шарлътсвил), както няма такова и за всичко друго, освен сходно абсурдни обвинения срещу Русия за намеса във вътрешните работи на САЩ“, заявиха от руското посолство в изявление в социалната мрежа „Фейсбук“ в понеделник. \r\nДипломатическата мисия осмя своите „безотговорни“ американски колеги и прогнозираха, че САЩ ще обвинят Русия и за събирането на крайнодесни хора във Вашингтон през уикенда. \r\n„По-лесно е да се пренасочи вината, вместо да се погледнат вътрешните проблеми, потвърждавайки че 150 години след официалното премахване на робството, САЩ не е надминал расовото си напрежение“, заключиха от посолството. \r\n***", "date": "2018.08.14", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/08/14/2555876/rossiyskaya-gazeta-rubla-lira-yuan-kakvo-sledvai.html", "text": "Седмицата започна с намаление във фондовите индекси на водещите световни борси и с поевтиняване на валутите на страни с развиващи се пазари, като дори и еврото влезе в тази група, пише руският вестник  „Российская Газета“ . \r\nШокът отново беше провокиран от САЩ, но този път на прицел попадна Турция. Миналият петък президентът на САЩ Доналд Тръмп обяви, че увеличава митата върху вноса от Турция на стомана до 20 процента и на алуминий до 50 процента. В резултат от това и от проблемите, които тя изпитва в последно време, турската лира ускори своето падение и общо изгуби 40 процента от своята стойност спрямо щатския долар. \r\nВпрочем, този епизод допълни общата нервна картинка в световната икономика, където се разгаря търговска война и започва валутна такава. През март САЩ обявиха повишени мита върху вноса на стомана и алуминий от страните в ЕС, Русия, Япония и други страни. За Европа, Канада и Мексико влезе в сила отсрочка до 1 юни. През юли САЩ въведоха мита от 25 процента върху китайския внос, а Пекин отговори с ответни мерки. Бяха наложени мита на американските стоки и в Европа. За Русия цялостната ситуация беше влошена от налагането на нови санкции от САЩ през април. Наскоро Щатите обявиха нова серия от ограничителни мерки по отношение на Русия. \r\nПод заплахата от тежки последствия от търговската война, инвеститорите се опитват да намерят спокойно пристанище и бягат към долара. В резултат, валутите на страните с развиващи се пазари поевтиняват. За последните два месеца, от 13 юни до 13 август, китайският юан се е обезценил спрямо щатския долар със 7.5 процента (от 6.40 до 6.88 за един щатски долар), аржентинското песо – с 9 процента (от 25.8 до 28.21 за един щатски долар), руската рубла със 7.4 процента (от 62.9 до 67.5 за един щатски долар). „На пазара цари настроение против развиващите се страни. Защото валутите им вървят в една посока, но с различна скорост“, пояснява за „Российская газета“ старши анализаторът за „Алпари“ Роман Ткачук. \r\nНегативната вълна вече завладява и европейските пазари. Инвеститорите се опасяват, че кризата в Турция ще засегне и ЕС. „Много европейски банки са отпуснали кредити на турски компании, затова за представителите на банковия сектор в Европа тази ситуация е силно притеснителна“, отбелязва експертът. \r\n„Курсът на еврото спрямо долара вече се намира на най-ниското си ниво за последната година“, заяви Георгий Ващенко, началник на търговския отдел на руския фондов пазар „Фрийдъм Финанс“. \r\nНа този фон руската рубла далеч не изглежда в най-лошата позиция. За последните два месеца рублата е поевтиняла спрямо долара със 7 процента. „Частичното обезценяване на рублата е причинено от факта, че доларът като цяло се укрепва спрямо другите валути, а безспорно за това влияят и санкциите, които все още не са обявени и не е ясно, дали ще бъдат изобщо“, отбелязва Ващенко. \r\nСамо по себе си по отношение на икономиката, отслабването на руската валута не представлява сериозна заплаха. Още повече, в този случай това укрепва позициите на руските компании на световния пазар, тъй като техните стоки и услуги стават по-конкурентноспособни. В допълнение, руската национална валута има сигурен гръб. „Отслабването на рублата е достатъчно умерено, тъй като икономиката на Русия е стабилна като цяло. Има положителен търговски баланс и считайки настоящите операции, има достатъчно златни резерви“, пояснява Роман Ткачук. Централната банка също провежда политика на подкрепа за рублата. Както стана ясно, Централната банка ограничи обема на покупки на валута за министерството на финансите на вътрешния валутен пазар на 8 август и не закупи валута на 9 август. \r\nВ близко време валутите на развиващите се страни ще продължат да отслабват. В САЩ увеличаването на ключовите ставки и инвестициите в долара, стават все по-привлекателни. За рублата също ще е трудно, но няма паника на пазара. „Трудно е да се каже какъв диапазон ще има в руската валута. Много зависи от ситуацията със санкциите, която би трябвало да се разясни през септември. Може да се стигне до там, че руската валута да навлезе в диапазона 61-64 рубли за един щатски долар“, заяви анализаторът за „Финам“ Сергей Дроздов.  Йонислав Дочев", "date": "2018.08.14", "title": "„Российская Газета“: Рубла, лира, юан. Какво следва?"}
{"url": "http://www.focus-news.net/news/2018/08/14/2555887/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Евентуалните разходи на петте най-засегнати членки на ЕС в случай на Брекзит без споразумение, валутната криза на Турция и подхода към нея на Реджеп Ердоган, повишаването на подкрепата в британската общественост за нов референдум за Брекзит и предполагаемото създаване на собствен план от страна на дясното консервативно крило на Консервативната партия за „твърд“ Брекзит, са сред основните теми в британския печат във вторник, 14 август.  Страните-членки на Европейския съюз вече броят потенциалните разходи от Брекзит без споразумение преди преговорите, които продължават след кратката лятна почивка, в която двете страни вярват че могат да отблъснат това, което ще се превърне в катастрофално за Брюксел членство, пише британският евроскептичен ежедневник  The Daily Express . \r\nЧленките на ЕС може да приключат със загуби от над 500 милиарда паунда, докато се приготвят за търговски мита и допълнителни разходи свързани с напускането на Великобритания без споразумение, според нов доклад. \r\nСпоред изследване, извършено от бившия съветник на Маргарет Тачър и председател на Икономистите за свободна търговия професор Патрик Минфорд, ЕС ще приключи с разходи от 433 милиарда паунда в търговски мита при споразумение със Световната търговска организация (СТО). \r\nДържавите от ЕС ще понесат и спад от 1.5 процента в националния си доход при случай на излизане без споразумение, според отделно изследване на Международния валутен фонд (МВФ). \r\nИзгубената икономическа продукция на ЕС ще струва на Блока близо 189 милиарда паунда, оставяйки индустриите на страните-членки потенциално разорени. \r\nИрландия, Италия, Франция, Белгия и Германия ще бъдат сред най-големите губещи в Евросъюза. Ето как могат да бъдат засегнати. Ирландия \r\nДъблин ще получи солиден 4-процентов удар на своето БВП като резултат от Брекзит без споразумение – най-тежкият от всички членки на ЕС. \r\nМВФ прогнозира, че заради високо интегрирания характер на ирландската и британската икономики, Ирландия може да се изправи пред значителни последствия като резултат. \r\nДъблин разчита сериозно на трансграничната търговия със Северна Ирландия. През 2016 година Северна Ирландия е изнесла стоки и услуги на стойност 4 милиарда паунда на юг. \r\nИрландия е изнесла близо 1.3 милиарда паунда в стоки през същата година, според собствените им данни. Франция \r\nТърговският излишък на Париж с Великобритания от 4 милиарда паунда ще бъде изложен на значителен риск, ако не бъде постигнато споразумението за излизане. \r\nЖералд Дарманиан, бивш френски финансов министър, заяви че Брекзит без споразумение ще бъде „катастрофа“ за потока на стоки между Великобритания и Континента. \r\nФранция е ядосана и защото планирането на Европейската комисия реши да изключи френските пристанища от новите търговски маршрути между Ирландия и Континента. \r\nТова означава, че крайбрежните пристанища на Париж може да изгубят милиарди от европейско финансиране, с което да помогнат за увеличаване на капацитета си след Брекзит. Германия \r\nБерлин понастоящем се наслаждава на търговски сделки с Великобритания на стойност 61 милиарда паунда, за които Федерацията на германските индустриалци (ФГИ) предупреждава, че са изложени на риск при случай на излизане без споразумение. \r\nФГИ се тревожи заради увеличеното напрежение в търговията с Великобритания след Брекзит. Островът е вторият най-голям износен пазар за германските автомобилопроизводители. \r\nМитнически такси от 2 милиарда паунда на година ще бъдат прибавени към разходите на германски автомобили, закупувани от британски потребители при случай на Брекзит без споразумение. \r\nПрез изминалата година, 950 000 автомобили произведени от Фолксваген, БМВ и Мерцедес са били регистрирани във Великобритания като част от вноса на германски автомобили на стойност 20 милиарда паунда. Белгия \r\nБрекзит без споразумение „ще нарани белгийската икономика много сериозно“, според шокиращите предупреждения на финансовия министър на страната Йохан ван Овертвелт. \r\nСтраната ще загуби около 42 000 работни места само във Фламандския регион. \r\nВан Овертвелт заяви: „Белгия е четвъртият по-големина износител, по номинални сметки, във Великобритания, в паритет с Франция, която е много по-голяма страна. При този случай, ако Брекзит поеме по грешния път, т.е. твърд Брекзит, това ще нарани белгийската икономика много сериозно. Говорим за хиляди и хиляди работни места, зависещи от бизнеса с Великобритания“. Италия \r\nРим ще трябва да допринася с допълнителни 900 милиона паунда на година в хазната на Брюксел, за да запълни дупката, оставена от Брекзит. \r\nФермерите в страната също са притеснени, че всякакви ограничения в свободната търговия между Италия и Великобритания ще разорят тяхната индустрия. \r\nРоберто Монкалво, президент на италианския фермерски съюз „Колдирети“ заяви, че излизането на Великобритания от ЕС през март 2019 година ще „отслаби“ фермерската индустрия и износната търговия на Италия. \r\nТой предупреди, че италианското земеделие „не може да плати цената на Брекзит“. \r\nТе се опасяват от предполагаемо съкращение на 2.7 милиарда евро (2.3 милиарда паунда) от бюджета на Общата селскостопанска политика, нещо което би имало сериозен удар върху 800 000 италиански ферми. \r\n***   Журналистът Нилс Пратли в анализ за британския вестник   The Guardian   пише за валутната криза в Турция и как липсата на адекватни действия от президента Реджеп Тайип Ердоган рано или късно ще го принуди да потърси Международния валутен фонд за изход от кризата. Агенция „Фокус“ представя материала без редакторска намеса. \r\nНяма лесен път за Турция да избяга от финансовата си криза, но това са три възможни мерки, които могат да забавят малко предстоящата болка. \r\nПърво, повиши лихвените проценти, за да сложиш някаква долна граница на потъващата лира. Второ, намали войнствената реторика и със сигурност не се заяждай повече със САЩ. Трето, обади се на Международния валутен фонд (МВФ). \r\nНито едно от тези действия не беше предприето в понеделник. Централната банка намали изискванията си за резерв на банките, което може и да подобри ликвидността във финансовата система за кратък период от време, но задържа официалния лихвен процент на 17.5. Международните инвеститори знаеха как да разчетат това решение. Докато инфлацията хвърчи стремглаво към 20 процента и нагоре, това беше сигнал че Турция все още отказва стандартната монетарна медицина. \r\nСлед това президентът Реджеп Тайип Ердоган повтори гневния си анализ за това кой е виновен. САЩ са наръгали свой съюзник от НАТО „в гърба“, а икономически „предатели“ също имат пръст, според него. Междувременно, всякакво схващане за обръщане към МВФ, и по този начин възраждане на спомените от минали турски кризи, остава политически непривлекателно. Нетният резултат е още 8 процента спад на валутата, която изгуби приблизително половината от цената си спрямо щатския долар през тази година. \r\nСредносрочните последици на твърдата позиция на Ердоган не са трудни за отгатване. Местните компании, потънали в заеми в щатски долари, ще изпитат сериозни трудности да изплатят дълговете си. Неизплащанията ще станат масова практика, донасяйки големи загуби на банковата система. Чуждестранният капитал, който финансира експанзията до точката на икономическо прегряване, ще се изнесе от страната. Турция, която има голям настоящ търговски дефицит и неадекватен запас на чуждестранни резерви, е слабо подготвена да устои на рецесия. \r\nЕрдоган, със своите коментари за търсене на „нови съюзници“, намекна че може и да смята, че има лесен път за излизане. Белята е, че кризата на Турция се случва сега, докато каквито и да е заеми от Русия или Китай – които при всички случаи имат причини да не възпламеняват своите кавги със САЩ – биха пристигнали доста късно. На човек все пак му остава да смята че, по един или друг начин, МВФ ще бъде замесен някога, както се случи с Аржентина през юни. Как Ердоган може да направи подобен завой от сегашната си позиция е гатанка за всеки, но е логичният изход. \r\nЕдинствената неясно добра новина е, че аварийният бутон не свети в червено. Няколко европейски банки са преекспонирани, но проблемът със заемите не обхваща цялата система. В една по-голяма криза, инвеститорите също ще продават валутите на други слаби развиващи се икономики. Южноафриканският ранд също пада, но никой не може – все още – да го нарече всеобща паника. Това може и да се случи, обаче. Ердоган си избра рисков път и пазарите имат навика да задават въпроса кой друг не може да живее с високи американски лихвени проценти. \r\n***  Обществената подкрепа за нов референдум върху споразумението за Брекзит на британския премиер Тереза Мей, е нараснала значително през последния месец, покрай дълбокото разделение върху нейния подход към излизането от Европейския съюз, пише британският вестник  The Independent . \r\nАнкета, направена за The Independent, разкрива подкрепа за ново публично гласуване върху каквото и да е споразумение, която е нараснала с четири пункта за същия период от седмици. \r\nАнкетата на „BMG Research“ разкрива и увеличаваща се подкрепа за замяна на Тереза Мей, ако нейният кабинет не може да договори споразумение, а дори по-голямо мнозинство вярва, че незабавни генерални избори ще са необходими при такъв вариант. \r\nИзследването идва покрай намаляващата обществена подкрепа за плана на Тереза Мей за Брекзит и нарастващото несъгласие в собствената ѝ партия, а някои хора „от кухнята“ смятат, че смяна на лидерството в партията е възможно още през тази година. \r\nПреди един месец, анкетьори запитаха близо 1 500 респонденти: „Трябва ли да бъде постигнато споразумение за Брекзит между Великобритания и ЕС, до каква степен бихте подкрепили или опонирали провеждането на референдум, който да запита обществеността дали приема или отхвърля условията на споразумението?“ \r\nПо онова време 44 процента са подкрепили идеята, 27 процента са били против, 15 процента не са имали твърдо мнение, докато 14 процента са заявили, че не знаят. \r\nЧетири седмици по-късно, покрай увеличаващото се публично разделение върху плана за Брекзит на Тереза Мей, както вътре в Консервативната партия, така и навън, 48 процента вече искат нов референдум. \r\nПротивниците на тази идея също са намалели с три пункта, след като само 24 процента са против нов референдум за Брекзит, 16 процента нямат твърдо мнение и 11 процента твърдят, че не знаят. \r\nАнкетата на „BMG“ разкрива и че отношението към британския премиер също се е втвърдило от юли насам, когато 46 процента от хората смятаха, че тя трябва да бъде заменена ако не може да постигне споразумение, докато през този месец процентът се е увеличил до 49. \r\n***  Консервативните привърженици на Брекзит планират да контрират премиера Тереза Мей като публикуват свой собствен „позитивен“ план за твърд Брекзит, пише британският вестник  The Times . \r\nЗапочната е работа по написването на политически документ, който ще бъде публикуван следващия месец, очертаващ предимствата за Великобритания от напускането на Европейския съюз и създаване на икономически отношения според условията на Световната търговска организация (СТО). Очаква се този документ да има подкрепата на 60 до 80 от консервативните депутати, увеличавайки натиска върху министър-председателя преди партийната конференция в Бирмингам. \r\nВъпреки, че документът все още се разработва, става ясно че той ще позволи да бъде сключено евентуално споразумение за свободна търговия от канадски тип, но единствено ако Европейският съюз отстъпи в исканията си за ирландската граница. Ако ЕС откаже, Великобритания ще разчита единствено на механизмите на СТО, според документа. \r\nПри споразумение от канадски тип, няма да има мита върху търговията между Великобритания и ЕС, но Островът няма да бъде част от единния пазар или митническия съюз. Хартиеният документ се ръководи и организира от Джейкъб Рийс-Мог, председател на Европейската изследователска група (ЕИГ) на британските депутати консерватори. Той работи с бившия министър по въпросите за Брекзит Стив Бейкър върху план да създаде „алтернативно виждане“ на правителствения „бял лист“. \r\nТе възнамеряват да съгласуват документа като „обща позиция“ от консервативните членове на ЕИГ, противно на официалната позиция на парламента, очертана в „белия лист“ от Чекърс (официалната резиденция на британския министър-председател). \r\nПритеснението сред съветниците на Тереза Мей е, че подобна демонстрация на сила от дясното крило на Консервативната партия ще обезкуражи Брюксел от навлизане в сериозни преговори с нейните предложения, защото от там ще изчислят че Мей няма да има нужното мнозинство да прокара плана си през Уестминстър. \r\nВисшестоящи фигури в ЕИГ вярват, че Брюксел очевидно ще отхвърлят предложението на Мей така или иначе. „Ясно показахме, че не приемаме предложенията от Чекърс, но има признание че трябва да създадем някаква алтернатива“, заяви един от тях. „Трудната част ще бъде да стигнем до обща позиция, под която всеки да може да се подпише, но съм уверен че ще можем да постигнем това“. \r\nДруг източник заяви: „Работим, за да създадем един позитивен политически документ, който ще предприеме реалистичен подход, очертавайки какво е възможно в рамките на резултата от референдума“. \r\nВ „The Times today“, консервативният бивш министър Лорд Питър Лили, който е член и на ЕИГ, пише че докато търговско споразумение от канадски тип ще бъде „най-добрият вариант“, вариант без споразумение „ще бъде вторият най-добър“. \r\n„Планът от Чекърс е замиращ и споразумението, предложено от ЕС през март, е неприемливо, защото „ирландската спирачка“ означава разделяне на Обединеното кралство“, пише той. „Никаква сделка е вероятна и ще бъде вторият най-добър вариант, позволявайки да се преговаря и постигне по-добро споразумение на по-късен етап“. \r\nБритански и европейски преговарящи ще проведат „технически разговори“ през тази седмица, за да опитат да постигнат някакво споразумение за ирландската граница, която Брюксел твърди че е въпрос на „абсолютна спешност“. Според информациите Мишел Барние, главният преговарящ на ЕС, и Доминик Рааб, министърът по въпросите за Брекзит, няма да присъстват, но ще направят съвместно изявление през следващата седмица. \r\n***", "date": "2018.08.14", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/08/14/2555888/do-22-avgust-ban-i-nimh-tryabva-da-vzemat-edinodushno-reshenie-dali-da-se-razdelyat-obzor.html", "text": "До 22 август Българската академия на науките (БАН) и Националния институт по метеорология и хидрология (НИМХ) трябва да вземат единодушно решение дали да се разделят. Този срок беше поставен от министър-председателя Бойко Борисов след съвместна среща с министъра на образованието и науката Красимир Вълчев и представители на ръководствата на БАН и НИМХ, която се проведе в Министерски съвет. До спешната среща се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Тяхното недоволство е заради това, че смятат, че парите на Академията се разпределят неравномерно между институтите. Министър Красимир Вълчев  коментира, че министерството ще подкрепи всяко решение, независимо какво е то. Той посочи, че вариантите, които ще се търсят от двете страни, ще бъдат в посока да се даде по-голяма самостоятелност на НИМХ. „Ако решение не бъде намерено, тогава ще търсим вариант как да подпомогнем дейността на Института, така че да не спре дейността му“, коментира Вълчев. Той обясни, че по време на срещата е взето решение вътрешният одит на НИМХ да бъде извършен от одитното звено на МОН, за да няма усещане, че действията на БАН имат наказателно отношение. \r\nПредседателят на БАН  акад. Юлиан Ревалски  заяви, че за Академията е неприемливо механичното изваждане на един институт с цялата материална база и всички сгради. Той обясни, че в момента държавната субсидия се разходва приоритетно за научна дейност и чак след това за оперативна и заради това НИМХ като институт априори е в непривилегировано отношение. Акад. Ревалски коментира, че проблемът може да се реши, като бюджетът на НИМХ се раздели от този на Академията. Той обясни, че ако НИМХ излезе от БАН, това може да доведе до искането за същото и от други институти.  \r\nОт своя страна, директорът на НИМХ  проф. Христомир Брънзов  посочи, че не вижда проблем БАН да се раздели с Института.  „Това, че можем да повлечем крак на други институти не виждам защо трябва да е нещо лошо. В крайна сметка не сме крепостни селяни в някаква страна, която вече я няма отдавна, така че нашата воля би трябвало да се приеме“, коментира той. Проф. Брънзов посочи, че метеоролозите са малко разочаровани от проведените разговори, тъй като са очаквали по-категоричен отговор от страна на правителството. \r\nЦветилена СИМЕОНОВА", "date": "2018.08.14", "title": "До 22 август БАН и НИМХ трябва да вземат единодушно решение дали да се разделят (ОБЗОР)"}
{"url": "http://www.focus-news.net/news/2018/08/14/2555890/sputnik-sasht-i-yaponiya-shte-vlozhat-blizo-devet-miliarda-dolara-za-razvitieto-na-amerikanska-baza-v-guam-kato-alternativa-na-tazi-v-okinava.html", "text": "Мултимилиарден проект между САЩ и Япония за развитие на остров Гуам като база за по-голяма част от Военноморските сили на САЩ вече е в действие, след години на оплаквания от американския военен отпечатък в Окинава, предава  Sputnik . \r\nПроектът на стойност 8.7 милиарда долара се финансира отчасти от САЩ, които покриват повече от 5 милиарда от разходите на проекта, докато Япония ще се включи с 3 милиарда долара, според вестника на американската армия „Stars and Stripes“. Подготовката и промените в Гуам целят да превърнат острова в напълно готов да поддържа повече от 4000 морски пехотинци, които се очаква да пристигнат в периода на следващото десетилетие, според доклад на „Stars and Stripes“, публикуван в понеделник. \r\n„Очевидно той (проектът) се движи напред. В момента сме в началните етапи на основната база… има голям брой висшестоящи лидери, които са, смятам, доволни от това което правим, защото ние показваме реален прогрес при този обект и мисля, че това набира движеща сила… така че това е страхотно да се види“, заяви Капитан Даниел Търнър, командир на Командването на военноморските инженерски съоръжения „Марианас“. \r\nЧаст от работата е била да бъдат взривени съоръжения останали от Втората световна война, но има около 60 проекта, които трябва да бъдат завършени на острова, включително изграждането на нови казарми, в които военнослужещите да живеят. Островът вече има значителна военна инфраструктура, тъй като американската военновъздушна база „Андерсен“ се намира там. \r\nХодът за разполагане на повече морски пехотинци в Гуам е мотивиран от почти непрестанните оплаквания на японски жители по отношение на американското военноморско присъствие в Окинава, „крайъгълният камък на Тихия океан, който много морски пехотинци наричат свой дом“, по думите на ветерана пехотинец и колумнист Джеймс Кларк. \r\nМного жители на Окинава ненавиждат присъствието на морските пехотинци, а някои местни политици, включително бившият губернатор на Окинава Такеши Онага, зае силни позиции против американската база. Инцидент през 1995 година, в който трима американски военнослужещи отвлякоха и изнасилиха 12-годишно момиче от Окинава, доведе до широкообхватни протести срещу американското присъствие в префектурата. Подобни престъпления и по-малко познати такива, извършени от американски военнослужещи, поддържат напрежението между местните и военните и досега. \r\nКато част от тихоокеанското „преустройство“ и опити от страна на Токио и Вашингтон да разрешат въпроса, беше сключено споразумение през 2008 година от тогавашния държавен секретар на САЩ Кондолиза Райс да бъдат преместени хиляди американски военнослужещи от Окинава в Гуам, Хаваи и Австралия. \r\nЧаст от плана включваше и преместването на военноморското присъствие в Окинава от градската среда към отдалечен район в префектурата. Японските жители не са доволни и от това споразумение. Близо 70 000 души се събраха в столицата на Окинава, Наха, за да демонстрират своята опозиция срещу преместването на морските пехотинци от гъстата градска среда към отделна част на острова, съобщи вестник „Japan Times“ в събота.  Йонислав Дочев", "date": "2018.08.14", "title": "Sputnik: САЩ и Япония ще вложат близо девет милиарда долара за развитието на американска база в Гуам като алтернатива на тази в Окинава"}
{"url": "http://www.focus-news.net/news/2018/08/14/2555891/sport-david-silva-se-otkaza-ot-natsionalniya-otbor-na-ispaniya.html", "text": "Полузащитникът на Манчестър Сити Давид Силва обяви официално, че прекратява кариерата си в националния отбор на Испания. Това се случва само няколко дни, след като друг футболист на „Ла Фурия“ също обяви отказването си – защитникът на Барселона Жерард Пике. За Испания 32-годишният Силва има 125 мача и 35 гола, както и три трофея – две европейски и една световна титла.", "date": "2018.08.14", "title": "Спорт: Давид Силва се отказа от националния отбор на Испания"}
{"url": "http://www.focus-news.net/news/2018/08/14/2555889/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп подписа бюджет за отбрана на стойност 716 милиарда долара за финансовата 2019 година (която в САЩ започва на 1 октомври), предава  ТАСС . \r\nЦеремонията за подписването се е провела в понеделник във военната базата Форт-Драм в щата Ню Йорк, където е разположена 10-а планинска дивизия на САЩ. \r\nНа първо място новият бюджет е насочен към увеличение на броя военнослужещи, който ще нарасне с около 16 хиляди души. Документът предполага и продължаване на военната помощ за Украйна, както и редица мерки, насочени към противодействие на Русия във военната сфера. \r\n***  Турция има „солидна и силна“ икономическа динамика в лицето на „икономическата обсада“ на страната, заяви турският президент Реджеп Тайип Ердоган в понеделник, цитиран от  Anadolu Agency . \r\n„Икономическата динамика на Турция е солидна, силна и непокътната и ще продължи да бъде такава“, заяви Ердоган пред турски посланици по време на обръщение в президентския комплекс в столицата Анкара. \r\n„Имаме Световна търговска организация, но когато погледнем стъпките, които бяха предприети (срещу Турция), имат ли те нещо общо с принципите на Световната търговска организация? Бъди президент, или каквото пожелаеш. Но не можеш просто да се събудиш една сутрин и да кажеш: „Наложих толкова процента мита върху алуминия и стоманата““, заяви Ердоган. \r\nСпоред него няма никаква база за последното развитие във валутните курсове. „Турция е под обсада в икономиката, както и в други сектори. От една страна искаш да си стратегически партньор, а от друга прострелваш с куршум своя стратегически партньор“, добави турският президент, явно визирайки САЩ. \r\n***  Канцлерът на Германия Ангела Меркел заяви, че териториалната цялост на страните от Западните Балкани е неприкосновена, предава скопският телевизионен  „Канал 5“ . \r\nС това изявление, публикувано на сайта на германското правителство, Меркел отхвърли всички усилия да се ревизират границите, установени след войните на Балканите. \r\n„Териториалната цялост на държавите от Западните Балкани е дефинирана и неприкосновена. Това трябва да се повтаря отново, защото винаги има усилия за нови разговори за границите. Не можем да позволим това“, заяви Меркел след среща с председателя на Съвета на министрите на Босна и Херцеговина Денис Звиздич. \r\n***  Администрацията на САЩ, в рамките на три месеца, е длъжна да представи списък с лица, свързани с „разузнаването на Русия“, които могат да попаднат под американските санкции, предава  РИА Новости , като се позовава на новоподписания документ от американския президент Доналд Тръмп в понеделник за отбранителния бюджет на САЩ за финансовата 2019 година. \r\nДокументът задължава президента, в рамките на 90 дни от влизането му в сила, да предостави в Конгреса на САЩ доклад със списък с лица, свързани с руското разузнаване и отбранителен сектор, срещу които е възможно да бъдат въведени санкции по закона „За противодействие на противниците на Америка чрез санкции“, приет през 2017 година. \r\nТази мярка се обяснява с необходимостта от противопоставянето на „злонамерените действия на Русия в киберпространството“, с което, преди всичко, Конгресът има предвид „намесата на Русия“ в изборите в САЩ. \r\n***  Съветникът по национална сигурност на Белия дом Джон Болтън в понеделник се е срещнал с посланика на Турция в САЩ Сердар Кълъч, за да обсъдят задържания американски свещеник Андрю Брънсън, съобщиха от Белия дом, предава  Reuters . \r\n„По негово искане, Джон Болтън се срещна с посланика на Турция Сердар Кълъч днес в Белия дом. Те обсъдиха задържания в Турция свещеник Андрю Брънсън и състоянието на американско-турските отношения“, заяви говорителят на Белия дом Сара Сандърс. \r\n***  Президентът на САЩ Доналд Тръмп одобри в понеделник вечерта бюджета за отбрана, в който отлага доставките на изтребители Ф-35 за Турция, пише електронното издание на турския вестник  Daily Sabah . \r\nВ церемония във военната база Форт Друм в Ню Йорк, Тръмп изрази задоволството си от бързото одобрение от американския Конгрес на отбранителния бюджет, заявявайки: „Ще засилим нашата армия, както никога досега. И това направихме (с приемането на този бюджет)“. \r\nПоправка в бюджета за отбрана налага забрана на продажбите на Ф-35 на Турция, докато Пентагонът не предаде доклад за турско-американските отношения в рамките на 90 дни. \r\nДокладът се очаква да включва оценка на участието на Турция в програмата за Ф-35, както и рисковете, които може да представлява закупуването от Анкара на руски ракетни отбранителни системи С-400. \r\nПремахването на Турция от програмата за Ф-35 беше извадено от документа от комисията за консултации в Конгреса. \r\n***  Властите в САЩ разглеждат възможността за провеждане на повече военни учения в Черно море с участието на Украйна и Грузия в рамките на „противодействие на влиянието на Русия в региона“, предава  ТАСС , позовавайки се на информация от новоподписания в понеделник бюджет за отбрана от президента Доналд Тръмп. \r\nВ текста на документа се изяснява, че началникът на Пентагона, държавният секретар и главнокомандващият Обединените въоръжени сили на НАТО в Европа са длъжни да разработят и осъществят стратегия за оказване на подкрепа на съюзниците и партньорите в Европа, „намиращи се под заплаха от руска агресия“. Те трябва и да „разгледат възможността за увеличаване на честотата и мащаба на провежданите в Черно море военни учения на НАТО и други многонационални учения с участието на Украйна и Грузия“. \r\n***  Канцлерът на Германия Ангела Меркел в понеделник заяви, след срещата си в Берлин с председателя на Съвета на министрите на Босна и Херцеговина Денис Звиздич, че на Балканите няма да има промяна на границите и че „изглежда, че това трябва да се повтаря всеки път“, пише скопското електронно издание  „МКД“ . \r\nПо време на съвместна пресконференция Меркел заяви, че всички страни от Западните Балкани все още имат перспектива за членство в Европейския съюз, изтъквайки важността от сътрудничество между държавите от региона. \r\n„Като цяло, сътрудничеството в Западните Балкани е подобрено. Окуражаваме лидерите на страните от региона да си сътрудничат още по-тясно. Говорихме си и за мигрантската криза и ще направим всичко възможно, за да помогнем на Босна и Херцеговина в решаването на този проблем. Благодарни сме за хуманитарното отношение към мигрантите“, заяви германският канцлер. \r\nТя добави, че значително икономическо развитие на Босна и Херцеговина би намалило отлива на млади хора от страната и че в този случай Германия играе голяма роля като един от най-значителните партньори на страната. \r\n„Окуражихме правителството (Съветът на министрите на БиХ) и отделни отговорни лица да побързат с отговорите на въпросника. Колкото до изборния закон, важен е компромис от всички страни. Дори по-голямо значение има промяната на наказателния закон и тук имаме правен вакуум. Трябва да се засили борбата против корупцията, престъпността и тероризма“, добави Меркел. \r\nЗвиздич заяви, че най-важните приоритети за Босна и Херцеговина са интеграцията в ЕС и в НАТО. \r\n„Най-важната цел на външната политика на БиХ е европейската интеграция и НАТО, а без германската инициатива през 2014 година, нямаше да бъдат възможни тези динамични и позитивни процеси в нашия път към ЕС. Този път няма алтернатива и ще завършим всички задължения в дневния ред. Бързо ще дадем отговори на допълнителните въпроси, за да можем по-скоро да получим статут на кандидат“, заяви Звиздич. \r\nТой добави, че Босна и Херцеговина е ангажирана към процеса на помирение в региона, но този процес трябва да бъде основан на „почитане на суверенитета и териториалната цялост“. \r\nЗвиздич призова германските компании да продължат да инвестират в Босна и Херцеговина, но и да засилят своите инвестиции, заявявайки че неговата страна има „добри ресурси и квалифицирана работна ръка“. \r\n***", "date": "2018.08.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/14/2555879/yeni-safak-kak-tryabva-da-otgovori-turtsiya-na-ikonomicheskata-voyna-na-sasht.html", "text": "Турция трябва да отговори на икономическата война, наложена от президента на САЩ Доналд Тръмп, с тежки ответни мита, пише електронното издание на турския вестник  Yeni Safak . \r\nГолеми американски марки, които печелят от пазара в Турция, трябва да бъдат обект на тези вносни мита в отговор на удвоените от САЩ мита върху вноса на турски алуминий и стомана на, съответно, 20 и 50 процента.  \r\nТурция трябва да наложи и значителни вносни мита върху технологични марки като „IBM“ и „Apple“, както и върху компанията за строителни машини и екипировка „Caterpillar“. Анкара може да наложи вносни мита и върху луксозни битови продукти, както и върху компютри, телефони, козметика, яхти, лодки, автомобили, състезателни автомобили, машини за обработка на данни и строителни машини. Дефицитът по текущата сметка трябва да бъде намален \r\nДефицитът на стойност 3.3 милиарда долара в двустранната търговия между САЩ и Турция може да бъде ограничен с допълнителни митнически такси. Допълнителните такси, които могат да бъдат наложени върху луксозни битови предмети, могат да донесат големи спестявания във вътрешния пазар. \r\nТехнологичните продукти на „Apple“ и строителните машини на „Caterpillar“ печелят стотици милиони долари в Турция всяка година. Въпреки че „Айфонът“ не е най-добре продаваният телефон в Турция, той прибира до 80 процента от печалбите от продажби на телефони. \r\nВ допълнение към допълнителните мита, подкрепяни и от обществеността, се очаква потребителите да подкрепят икономиката на Турция като бойкотират произведените в САЩ продукти. Ера на домашно потребление \r\nОчаква се също индустриалните фигури да използват сурови материали и междинни стоки и услуги, произвеждани в страната, за да подкрепят борбата за икономическа независимост на Турция. Турският износ към САЩ, който беше в рамките на 8.5 милиарда долара през миналата година, се е повишил значително от началото на 2018 година. \r\nТретият най-голям износен пазар за Турция е САЩ и те са петата най-голяма държава, в която Турция изнася своите стоки, с търговски обем достигащ до 20.6 милиарда долара през 2017 година, според официалните данни. Внос от други пазари \r\nВносът на Турция от САЩ се е повишил с 9.9 процента до 11.9 процента през 2017 година сравнен с този от миналата година. Външният търговски дефицит на Турция със САЩ се е понижил през последните три години, показвайки намаление от 22.4 процента в 2017 година в сравнение с предходната година. Очаква се Турция да отговори на американския икономически и политически натиск като наложи тежки вносни мита.  Йонислав Дочев", "date": "2018.08.14", "title": "Yeni Safak: Как трябва да отговори Турция на икономическата война на САЩ"}
{"url": "http://www.focus-news.net/news/2018/08/14/2555884/the-daily-express-bryuksel-broi-razhodite-ot-brekzit-pette-strani-koito-shte-badat-zasegnati-nay-tezhko-ot-brekzit-bez-sporazumenie.html", "text": "Страните-членки на Европейския съюз вече броят потенциалните разходи от Брекзит без споразумение преди преговорите, които продължават след кратката лятна почивка, в която двете страни вярват че могат да отблъснат това, което ще се превърне в катастрофално за Брюксел членство, пише британският евроскептичен ежедневник  The Daily Express . \r\nЧленките на ЕС може да приключат със загуби от над 500 милиарда паунда, докато се приготвят за търговски мита и допълнителни разходи свързани с напускането на Великобритания без споразумение, според нов доклад. \r\nСпоред изследване, извършено от бившия съветник на Маргарет Тачър и председател на Икономистите за свободна търговия професор Патрик Минфорд, ЕС ще приключи с разходи от 433 милиарда паунда в търговски мита при споразумение със Световната търговска организация (СТО). \r\nДържавите от ЕС ще понесат и спад от 1.5 процента в националния си доход при случай на излизане без споразумение, според отделно изследване на Международния валутен фонд (МВФ). \r\nИзгубената икономическа продукция на ЕС ще струва на Блока близо 189 милиарда паунда, оставяйки индустриите на страните-членки потенциално разорени. \r\nИрландия, Италия, Франция, Белгия и Германия ще бъдат сред най-големите губещи в Евросъюза. Ето как могат да бъдат засегнати. Ирландия \r\nДъблин ще получи солиден 4-процентов удар на своето БВП като резултат от Брекзит без споразумение – най-тежкият от всички членки на ЕС. \r\nМВФ прогнозира, че заради високо интегрирания характер на ирландската и британската икономики, Ирландия може да се изправи пред значителни последствия като резултат. \r\nДъблин разчита сериозно на трансграничната търговия със Северна Ирландия. През 2016 година Северна Ирландия е изнесла стоки и услуги на стойност 4 милиарда паунда на юг. \r\nИрландия е изнесла близо 1.3 милиарда паунда в стоки през същата година, според собствените им данни. Франция \r\nТърговският излишък на Париж с Великобритания от 4 милиарда паунда ще бъде изложен на значителен риск, ако не бъде постигнато споразумението за излизане. \r\nЖералд Дарманиан, бивш френски финансов министър, заяви че Брекзит без споразумение ще бъде „катастрофа“ за потока на стоки между Великобритания и Континента. \r\nФранция е ядосана и защото планирането на Европейската комисия реши да изключи френските пристанища от новите търговски маршрути между Ирландия и Континента. \r\nТова означава, че крайбрежните пристанища на Париж може да изгубят милиарди от европейско финансиране, с което да помогнат за увеличаване на капацитета си след Брекзит. Германия \r\nБерлин понастоящем се наслаждава на търговски сделки с Великобритания на стойност 61 милиарда паунда, за които Федерацията на германските индустриалци (ФГИ) предупреждава, че са изложени на риск при случай на излизане без споразумение. \r\nФГИ се тревожи заради увеличеното напрежение в търговията с Великобритания след Брекзит. Островът е вторият най-голям износен пазар за германските автомобилопроизводители. \r\nМитнически такси от 2 милиарда паунда на година ще бъдат прибавени към разходите на германски автомобили, закупувани от британски потребители при случай на Брекзит без споразумение. \r\nПрез изминалата година, 950 000 автомобили произведени от Фолксваген, БМВ и Мерцедес са били регистрирани във Великобритания като част от вноса на германски автомобили на стойност 20 милиарда паунда. Белгия \r\nБрекзит без споразумение „ще нарани белгийската икономика много сериозно“, според шокиращите предупреждения на финансовия министър на страната Йохан ван Овертвелт. \r\nСтраната ще загуби около 42 000 работни места само във Фламандския регион. \r\nВан Овертвелт заяви: „Белгия е четвъртият по-големина износител, по номинални сметки, във Великобритания, в паритет с Франция, която е много по-голяма страна. При този случай, ако Брекзит поеме по грешния път, т.е. твърд Брекзит, това ще нарани белгийската икономика много сериозно. Говорим за хиляди и хиляди работни места, зависещи от бизнеса с Великобритания“. Италия \r\nРим ще трябва да допринася с допълнителни 900 милиона паунда на година в хазната на Брюксел, за да запълни дупката, оставена от Брекзит. \r\nФермерите в страната също са притеснени, че всякакви ограничения в свободната търговия между Италия и Великобритания ще разорят тяхната индустрия. \r\nРоберто Монкалво, президент на италианския фермерски съюз „Колдирети“ заяви, че излизането на Великобритания от ЕС през март 2019 година ще „отслаби“ фермерската индустрия и износната търговия на Италия. \r\nТой предупреди, че италианското земеделие „не може да плати цената на Брекзит“. \r\nТе се опасяват от предполагаемо съкращение на 2.7 милиарда евро (2.3 милиарда паунда) от бюджета на Общата селскостопанска политика, нещо което би имало сериозен удар върху 800 000 италиански ферми.  Йонислав Дочев", "date": "2018.08.14", "title": "The Daily Express: Брюксел брои разходите от Брекзит: Петте страни, които ще бъдат засегнати най-тежко от Брекзит без споразумение"}
{"url": "http://www.focus-news.net/news/2018/08/14/2555895/predstoyashti-mezhdunarodni-sabitiya-za-14-avgust-agentsiya-fokus.html", "text": "Германският канцлер Ангела Меркел ще присъства на „граждански диалог за бъдещето на Европа“ в германския град Йена. \r\n***  Министърът на отбраната на САЩ Джеймс Матис ще посети Аржентина. \r\n***  Върховният съд на Филипините ще изслуша президента Родриго Дутерте за решението му да изтегли страната от Международния наказателен съд. \r\n***  Генералният директор на Световната здравна организация Тедрос Гебрейесус ще изнесе пресконференция за новото разпространение на ебола в Демократична република Конго. \r\n***  Ще се проведе предварително изслушване за мексиканския наркобос Хоакин Гузман „Ел Чапо“. \r\n***  Небраска ще се превърне в първия американски щат, който ще екзекутира осъден на смърт затворник, използвайки веществото фентанил. \r\n***", "date": "2018.08.14", "title": "Предстоящи международни събития за 14 август (Агенция \"Фокус\")"}
{"url": "http://www.focus-news.net/news/2018/08/14/2555894/emsc-zemetresenie-s-magnitud-52-po-skalata-na-rihter-e-registrirano-v-yaponiya.html", "text": "Земетресение с магнитуд 5.2 по скалата на Рихтер е регистрирано близо до източния бряг на остров Хоншу, Япония, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 12:35 часа местно време (06:35 часа българско време) на дълбочина от 10 км. Епицентърът е на 44 км източно от град Йохара и на 110 км източно от град Кавазаки. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.08.14", "title": "EMSC: Земетресение с магнитуд 5.2 по скалата на Рихтер е регистрирано в Япония"}
{"url": "http://www.focus-news.net/news/2018/08/14/2555893/aktualna-patna-obstanovka.html", "text": "Информация за състоянието на републиканските пътища, предоставена от  Агенция \"Пътна инфраструктура\" .  \r\nІ. МЕТЕОРОЛОГИЧНА ОБСТАНОВКА: \r\nЩе бъде отново слънчево. След обяд над по-голямата част от страната ще се появи висока облачност, над югозападните райони и средна, но само на отделни места там ще превали слаб дъжд. Ще духа слаб, в Дунавската равнина и източните райони до умерен вятър от изток-югоизток. Максимални температури между 30° и 35°, в София около 29°. \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт Бургас: \r\nДвижението в участъка Кръстина – Ветрен от км 343+000 до км 359+475 се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. \r\nОбласт София:  \r\nДвижението по АМ \"Тракия\" в тунел \"Траянови врата\" посока Бургас се осъществява в една лента поради частични ремонтни дейности в дясната тръба. Затворена за движение е активната лента, като движението се осъществява в изпреварващата лента за движение на същата тунелна тръба. Срок до 14.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: \r\nОбласт Благоевград:  \r\nДвижението по АМ Струма между  Ново Делчево и Кулата от км 152+000 до км 166+000 се осъществява в изпреварващата лента, при стеснена активна лента за движение поради косене в средната разделителна ивица. Участъкът е сигнализиран с пътни знаци. Водачите да се движат с повишено внимание и съобразена скорост, съгласно създадената организация на движение. Срок до 17.08.2018 г. \r\nОбласт Кюстендил:  \r\nДвижението по АМ „Струма“ при км 49+500 в района на яз „Дяково“ се осъществява в една лента поради краткотрайни ремонтни работи по отстраняване на повреда на устройство за записване на пътния трафик. Движението се извършва, като в посока София – Благоевград за интервала от 08,00 часа до 12,00 часа с пропускане на МПС във външната (активна) лента за движение, а за интервала от 13,00 часа до 18,00 часа в посока Благоевград – София движението се пропуска във вътрешна (изпреварваща) лента за движение. Срок до 18.00 часа на 14.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен:  \r\nДвижението по път І-3 Бяла – Ботевград в участъка от местност ,,Шумата„ до Долни Дъбник от км 70+600 до км 106+000 се осъществява с повишено внимание поради ръчно косене. Срок до 14.08.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението по път п. в. Коритна – Севлиево от км 6+000 до км 8+000 в района на с. Брестница се осъществява с повишено внимание поради изсичане на храсти по банкетите. Водачите да се движат със съобразена скорост. Срок: 16.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково – Пловдив в района на гр. Хасково от км 298+300 до км 299+607 в посока Пловдив е ограничено поради ремонтни дейности . Затворени за движение са тангентата от Димитровград към Пловдив и връзката от Харманли към Хасково на п.в. Хасково. Движението се осъществява двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 20.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Движението по път III-514 Г. Оряховица – Арбанаси от км 44+090 до км 46+474 е ограничено поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с. Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово се организира по следния Обходен маршрут:по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-104: Движението по път III-104 в участъка гр. Бобошево – с.Четирци от км 0+000 до км 25+000 се осъществява с повишено внимание поради машинно косене на тревни площи. Сигнализирано е с пътни знаци. Срок до 18.00 часа на 15.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 15.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-305: Движението по път III-305 Крушовица – Дерманци в участъка Ясен – Садовец от км 0+000 до км 19+000 се осъществява с повишено внимание поради частични ремонтни дейности на асфалтовата настилка. Срок до 14.08.2018 г.; \r\nПът ІІІ-1306: Движението по път III-1306 Глава – Лепица в участъка Чомаковци – Сухаче от км 22+100 до км 27+000 се осъществява с повишено внимание поради частични ремонтни дейности на асфалтовата настилка. Срок до 14.08.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 се осъществява с повишено внимание поради извършване на ремонтни дейности на асфалтовата настилка, изграждане на отводнителни съоръжения и почистване на земни и скални маси. МПС да се движат с повишено внимание, съобразно създадената организация за движение. Срок до 17.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІІ-866: Във връзка с провеждането на тържествена заря-проверка в чест на загиналите войни от района на с. Широка лъка на път III-866 от км 32+150 до км 35+350 (в чертите на с. Широка лъка) ще бъде ограничено движението на МПС от 21:00 ч. до 21:30 ч на 14.08.2018 г. \r\nПът IІІ-8608: Движението по път IІІ-8608 Рудозем – Пловдивци от км 1+320 до км 10+327 се осъществява с повишено внимание поради оформяне на земни окопи и почистване на свлачища. МПС да се движат с повишено внимание, съобразно създадената организация за движение. Срок до 15.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Движението по път III-5504 в участъка с. Медникарово – с. Обручище от км 14+000 до км 15+100 е ограничено. Ограничението се въвежда във връзка с аварийното състояние на надлез при км 14+878. \r\nОбходен маршрут: през с. Обручище, по ул. „Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 17.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.14", "title": "Актуална пътна обстановка"}
{"url": "http://www.focus-news.net/news/2018/08/14/2555892/reuters-kitay-e-yadosan-na-noviya-byudzhet-za-otbrana-na-sasht-teparva-shte-otsenyava-sadarzhanieto-na-dokumenta.html", "text": "Китай във вторник осъди мерките, насочени срещу него в новия бюджет за отбрана на САЩ, заявявайки че изчерпателно ще оцени аспектите в документа, предава  Reuters . \r\nПрезидентът на САЩ Доналд Тръмп подписа бюджет на стойност 716 милиарда долара в понеделник, който упълномощава военното харчене и смекчава контрола върху договорите на американското правителство с китайските „ZTE Corp“ и “Huawei“. \r\nУпълномощаващият акт за национална отбрана (УАНО), укрепва Комисията за чуждестранни инвестиции в САЩ (КЧИСЩ), която разглежда предложенията, за да установи дали те заплашват националната сигурност. Тази мярка е разглеждана като насочена към Китай. \r\nОт министерството на търговията на Китай обявиха, че са отбелязали включването на КЧИСЩ в документа и ще „оценят съдържанието му изчерпателно“, обръщайки сериозно внимание на въздействието му върху китайските компании. \r\n„Американската страна трябва да се отнася с китайските инвеститори обективно и справедливо и да избягва превръщането на КЧИСЩ в препятствие за инвестиционното сътрудничество между китайските и американски компании“, заявиха от министерството в кратко изявление. \r\nКитайските и американски компании търсят по-голямо сътрудничество в инвестициите, се добавя в изявлението, призовавайки правителствата на двете страни да чуят гласа на техните компании и да им предоставят благоприятна среда и стабилни очаквания. \r\nВ бюджета за отбрана също така се определя „дългосрочното стратегическо съревнование с Китай“ като топ приоритет за САЩ, което ще подобри отбранителните способности на самоуправляващия се Тайван, за който Китай претендира. \r\nВ отделно изявление, външното министерство на САЩ прие документа, въпреки силните възражения на Китай. \r\nКитай призовава САЩ да зарежат мисленето от Студената война и да разгледат отношенията коректно и обективно, а не да прилагат негативните клаузи на документа за Китай, така че да избегнат нараняването на сътрудничеството, допълниха от китайското търговско министерство.  Йонислав Дочев", "date": "2018.08.14", "title": "Reuters: Китай е ядосан на новия бюджет за отбрана на САЩ, тепърва ще оценява съдържанието на документа"}
{"url": "http://www.focus-news.net/news/2018/08/14/2555896/predstoyashti-sabitiya-v-stranata-za-14-avgust-agentsiya-fokus.html", "text": "** \r\nВ 14.30 часа в района на вилната зона на Горна Оряховица регионалният министър Николай Нанков, председателят на Парламентарната група на ГЕРБ и зам.-председател на партията Цветан Цветанов ще участват в откриването на ремонтирания третокласен път между Горна Оряховица и Арбанаси. \r\n*** \r\nОт 11.30 часа в езерото в ж. к. „Дружба“ ще бъдат пуснати около 100 полудиви патици. На събитието ще присъства директорът на Общинско предприятие „Паркове и градски градини“ Милена Васева. \r\n*** \r\nОт 11.30 часа кметът на София Йорданка Фандъкова ще провери реконструкцията на ул. „Резбарска“ в район „Подуяне“. \r\n*** \r\nОт 12.00 часа в Националния пресклуб на БТА ще се състои пресконференция по повод Шестия фолклорен фестивал „Нестия – Сапарева баня“. \r\n*** \r\nВ 14.30 часа в централата на ТПК (бул. Дондуков 11, ет. 5) представители на БСП ще се срещнат с Националния съвет на Трудово-производителните кооперации в България. След срещата ще има изявление за медиите. \r\n*** \r\nОт 18.30 часа в галерия „Академия“ на Националната художествена академия ще бъде открита изложба от колекцията на Александър Керезов „Познати - непознати, известни - неизвестни“. \r\n*** \r\nОт 11.00 часа омбудсманът Мая Манолова и екип от експерти на институцията организират изнесена приемна за граждани в заседателната зала на областната администрация на ул. „Преслав“ 26. В 12.30 часа общественият защитник ще посети палатката на майките на деца с увреждания, част от протестната мрежа „Системата ни убива!“ (до шадраваните пред Общината). В 13.00 часа в Карин дом Мая Манолова ще се срещне с представители на хората с увреждания, с които ще обсъди техни проблеми и законодателните инициативи за подкрепа на хората в неравностойно положение. От 14.30 часа в Карин дом омбудсманът ще даде пресконференция. \r\n*** \r\nОт 11.00 часа в бившето военно поделение във Видин кметът на Общината Огнян Ценков ще направи проверка как се съхраняват демонтираните настилки и други материали, годни за употреба, които биват премахнати по време на изпълнението на проекта \"Основна реконструкция на централна пешеходна зона\".  \r\n*** \r\nОт 14.00 часа ще се състои официална церемония „откриване на обект” на реконструираната улица „Иван Момчилов” в гр. Горна Оряховица по Проект BG16RFOP001-1.027-0004-C02 „Подобряване на условията за икономическо развитие”. \r\n*** \r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи“. \r\n*** \r\nОт 18.00 часа в  Художествена галерия – Добрич ще бъде открита фотографската изложба на Мариета Ценова PERFECT DAY. \r\n*** \r\nОт 18.30 часа в Художествена галерия „Христо Градечлиев“ ще бъде представена изложбата „Пътища на лятото“ с автори Ан дьо Колбер-Христофоров и Елена Панайотова. \r\n*** \r\nОт 18.00 часа Българският патриарх Неофит ще оглави празничното вечерно богослужение с чина на Опелото на Пресвета Богородица за храмовия празник на Троянската света обител „Успение на Пресвета Богородица“.  \r\n*** \r\nОт 09.00 часа в детска градина „Родолюбче“ ще се състои лятна детска читалня на открито: „Пътешествие в приказния свят на кучето Кико” – истории от книжката „Кико без крила” на Радостина Николова и забавни игри.  \r\n*** \r\nОт 17.30 часа в художествена галерия „Проф. Веселин Стайков“ ще бъде представена колекция от картини на известни художници. \r\n*** \r\nОт 09.30 часа в Дома на културата „Борис Христов“ ще се състои информационна среща по програмите „Европа за гражданите“, „Творческа Европа“ и „Предприемачество в сферата на културата, културното наследство и културното сътрудничество“. \r\n*** \r\nВ 10.00 часа ще се проведе пресконференция в заседателната зала на общината с участието на заместник-кметът Георги Титюков. Ще бъдат представени  седем нови социални услуги в Община Пловдив по Оперативна програма „Региони в растеж 2014-2020 г.“  \r\n*** \r\nОт 18.00 часа в залата на Тракийския културен дом ще се състои среща – разговор „Животът и делото на Михаил Герджиков – революционерът с перо и револвер”. \r\n*** \r\nОт 10.00  часа в Детски отдел на библиотека „Родина“ ще се състои програмата „Чета и играя – знам и мога“.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години „Четем и рисуваме“, „Литературни закачки“, „Ние сме актьори“, „Да съставим приказка“. \r\n*** \r\nОт 11.00 часа пред Старо кметство ще бъде представена книгата „Кметовете на Несебър след 1878 г.“.  \r\n*** \r\nОт 17.00 часа в Демонстрационния център  ще бъде представена изложба на сдружение Арт Несебър – „Духът на Несебър“.", "date": "2018.08.14", "title": "Предстоящи събития в страната за 14 август (Агенция „Фокус“)"}
{"url": "http://www.focus-news.net/news/2018/08/14/2555883/the-independent-obshtestvenata-podkrepa-za-nov-referendum-raste-pokray-vatreshnoto-razdelenie-okolo-plana-za-brekzit-na-tereza-mey.html", "text": "Обществената подкрепа за нов референдум върху споразумението за Брекзит на британския премиер Тереза Мей, е нараснала значително през последния месец, покрай дълбокото разделение върху нейния подход към излизането от Европейския съюз, пише британският вестник  The Independent . \r\nАнкета, направена за The Independent, разкрива подкрепа за ново публично гласуване върху каквото и да е споразумение, която е нараснала с четири пункта за същия период от седмици. \r\nАнкетата на „BMG Research“ разкрива и увеличаваща се подкрепа за замяна на Тереза Мей, ако нейният кабинет не може да договори споразумение, а дори по-голямо мнозинство вярва, че незабавни генерални избори ще са необходими при такъв вариант. \r\nИзследването идва покрай намаляващата обществена подкрепа за плана на Тереза Мей за Брекзит и нарастващото несъгласие в собствената ѝ партия, а някои хора „от кухнята“ смятат, че смяна на лидерството в партията е възможно още през тази година. \r\nПреди един месец, анкетьори запитаха близо 1 500 респонденти: „Трябва ли да бъде постигнато споразумение за Брекзит между Великобритания и ЕС, до каква степен бихте подкрепили или опонирали провеждането на референдум, който да запита обществеността дали приема или отхвърля условията на споразумението?“ \r\nПо онова време 44 процента са подкрепили идеята, 27 процента са били против, 15 процента не са имали твърдо мнение, докато 14 процента са заявили, че не знаят. \r\nЧетири седмици по-късно, покрай увеличаващото се публично разделение върху плана за Брекзит на Тереза Мей, както вътре в Консервативната партия, така и навън, 48 процента вече искат нов референдум. \r\nПротивниците на тази идея също са намалели с три пункта, след като само 24 процента са против нов референдум за Брекзит, 16 процента нямат твърдо мнение и 11 процента твърдят, че не знаят. \r\nАнкетата на „BMG“ разкрива и че отношението към британския премиер също се е втвърдило от юли насам, когато 46 процента от хората смятаха, че тя трябва да бъде заменена ако не може да постигне споразумение, докато през този месец процентът се е увеличил до 49.  Йонислав Дочев", "date": "2018.08.14", "title": "The Independent: Обществената подкрепа за нов референдум расте, покрай вътрешното разделение около плана за Брекзит на Тереза Мей"}
{"url": "http://www.focus-news.net/news/2018/08/14/2555897/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-i-dunav-most-ruse-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Кулата“, „Капитан Андреево“ и „Дунав мост Русе“ за товарни автомобили на изход от страната. Това съобщиха от  ГД „Гранична полиция“ , като информацията е към 6.00 часа. По границите със Сърбия и Македония трафикът е нормален. \r\nПо информация на дружеството “Дунав мост Видин – Калафат ” АД до 25 август ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.08.14", "title": "ГД „Гранична полиция“: Интензивен е трафикът на граничните пунктове „Кулата“, „Капитан Андреево“ и „Дунав мост Русе“ за товарни автомобили на изход от страната"}
{"url": "http://www.focus-news.net/news/2018/08/14/2555900/ministar-nikolay-nankov-shte-poseti-oblast-veliko-tarnovo.html", "text": "Министърът на регионалното развитие и благоустройството Николай Нанков ще посети област Велико Търново. Това съобщиха от пресцентъра на  министерството . \r\nЗаедно с председателя на Парламентарната група на ГЕРБ Цветан Цветанов и кметовете на Велико Търново и Горна Оряховица в 14.30 часа министър Нанков ще открие ремонтирания със средства от бюджета на Агенция „Пътна инфраструктура“ участък Горна Оряховица – Арбанаси, който е част от пътя Велико Търново – Горна Оряховица. Откриването ще бъде в местността Арбанашко бърдо, откъм Горна Оряховица.  \r\nПо-късно същия ден министър Нанков и Цветан Цветанов ще открият участък от ул. „Иван Момчилов“ в град Горна Оряховица, реконструиран със средства от Оперативна програма „Региони в растеж“.", "date": "2018.08.14", "title": "Министър Николай Нанков ще посети област Велико Търново"}
{"url": "http://www.focus-news.net/news/2018/08/14/2555880/the-times-chlenovete-na-konservativnata-partiya-okolo-dzheykab-riys-mog-ochertavat-sobstven-plan-za-tvard-brekzit.html", "text": "Консервативните привърженици на Брекзит планират да контрират премиера Тереза Мей като публикуват свой собствен „позитивен“ план за твърд Брекзит, пише британският вестник  The Times . \r\nЗапочната е работа по написването на политически документ, който ще бъде публикуван следващия месец, очертаващ предимствата за Великобритания от напускането на Европейския съюз и създаване на икономически отношения според условията на Световната търговска организация (СТО). Очаква се този документ да има подкрепата на 60 до 80 от консервативните депутати, увеличавайки натиска върху министър-председателя преди партийната конференция в Бирмингам. \r\nВъпреки, че документът все още се разработва, става ясно че той ще позволи да бъде сключено евентуално споразумение за свободна търговия от канадски тип, но единствено ако Европейският съюз отстъпи в исканията си за ирландската граница. Ако ЕС откаже, Великобритания ще разчита единствено на механизмите на СТО, според документа. \r\nПри споразумение от канадски тип, няма да има мита върху търговията между Великобритания и ЕС, но Островът няма да бъде част от единния пазар или митническия съюз. Хартиеният документ се ръководи и организира от Джейкъб Рийс-Мог, председател на Европейската изследователска група (ЕИГ) на британските депутати консерватори. Той работи с бившия министър по въпросите за Брекзит Стив Бейкър върху план да създаде „алтернативно виждане“ на правителствения „бял лист“. \r\nТе възнамеряват да съгласуват документа като „обща позиция“ от консервативните членове на ЕИГ, противно на официалната позиция на парламента, очертана в „белия лист“ от Чекърс (официалната резиденция на британския министър-председател). \r\nПритеснението сред съветниците на Тереза Мей е, че подобна демонстрация на сила от дясното крило на Консервативната партия ще обезкуражи Брюксел от навлизане в сериозни преговори с нейните предложения, защото от там ще изчислят че Мей няма да има нужното мнозинство да прокара плана си през Уестминстър. \r\nВисшестоящи фигури в ЕИГ вярват, че Брюксел очевидно ще отхвърлят предложението на Мей така или иначе. „Ясно показахме, че не приемаме предложенията от Чекърс, но има признание че трябва да създадем някаква алтернатива“, заяви един от тях. „Трудната част ще бъде да стигнем до обща позиция, под която всеки да може да се подпише, но съм уверен че ще можем да постигнем това“. \r\nДруг източник заяви: „Работим, за да създадем един позитивен политически документ, който ще предприеме реалистичен подход, очертавайки какво е възможно в рамките на резултата от референдума“. \r\nВ „The Times today“, консервативният бивш министър Лорд Питър Лили, който е член и на ЕИГ, пише че докато търговско споразумение от канадски тип ще бъде „най-добрият вариант“, вариант без споразумение „ще бъде вторият най-добър“. \r\n„Планът от Чекърс е замиращ и споразумението, предложено от ЕС през март, е неприемливо, защото „ирландската спирачка“ означава разделяне на Обединеното кралство“, пише той. „Никаква сделка е вероятна и ще бъде вторият най-добър вариант, позволявайки да се преговаря и постигне по-добро споразумение на по-късен етап“. \r\nБритански и европейски преговарящи ще проведат „технически разговори“ през тази седмица, за да опитат да постигнат някакво споразумение за ирландската граница, която Брюксел твърди че е въпрос на „абсолютна спешност“. Според информациите Мишел Барние, главният преговарящ на ЕС, и Доминик Рааб, министърът по въпросите за Брекзит, няма да присъстват, но ще направят съвместно изявление през следващата седмица.  Йонислав Дочев", "date": "2018.08.14", "title": "The Times: Членовете на Консервативната партия около Джейкъб Рийс-Мог очертават собствен план за твърд Брекзит"}
{"url": "http://www.focus-news.net/news/2018/08/14/2555899/nimh-vremeto-shte-bade-slanchevo-s-maksimalni-temperaturi-mezhdu-30-i-35.html", "text": "Днес отново ще бъде слънчево. След обяд над по-голямата част от страната ще се появи висока, над югозападните райони и средна облачност, но само на отделни места там ще превали слаб дъжд. Ще духа слаб, в Дунавската равнина и източните райони до умерен вятър от изток-югоизток. Максимални температури между 30° и 35°, в София - около 29°. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология към БАН . Атмосферното налягане ще бъде близко до средното за средното за август и през деня ще се задържи почти без промяна. \r\nНад Черноморието ще бъде слънчево с до умерен източен вятър. Максималните температури на въздуха: 27–29°. Температурата на морската вода е 26–27°.  Вълнението на морето ще бъде 2-3 бала. \r\nНад планините ще бъде слънчево, след обяд с висока, а над масивите от Югозападна България и средна облачност и на отделни места там ще превали слаб дъжд. Ще духа до умерен източен вятър. Максималната температура на височина 1200 метра ще е около 24°, на 2000 метра – около 17°.", "date": "2018.08.14", "title": "НИМХ: Времето ще бъде слънчево, с максимални температури между 30° и 35°"}
{"url": "http://www.focus-news.net/news/2018/08/14/2555903/predstaviteli-na-bsp-shte-se-sreshtnat-s-natsionalniya-savet-na-trudovo-proizvoditelnite-kooperatsii-v-balgariya.html", "text": "Представители на БСП ще се срещнат с Националния съвет на Трудово-производителните кооперации в България. Това съобщиха от пресцентъра на  НС на БСП . Срещата ще се състои в 14.30 часа в централата на ТПК на бул. „Дондуков\" 11, ет. 5. На нея те ще обсъдят проекта „Визия за България”, предложен от БСП. След срещата ще има изявление.", "date": "2018.08.14", "title": "Представители на БСП ще се срещнат с Националния съвет на Трудово-производителните кооперации в България"}
{"url": "http://www.focus-news.net/news/2018/08/14/2555906/prokuraturata-ochakva-obshtinskiya-savetnik-bencho-benchev-za-da-mu-povdigne-obvinenie.html", "text": "Окръжната прокуратура в Бургас очаква общинския съветник Бенчо Бенчев, за да му повдигне обвинение. Още на 8 август Бенчев бе призован от Окръжния следствен отдел в Бургас, за да бъде привлечен под наказателна отговорност за лично укривателство, но в същия ден той беше приет в болница в тежко състояние. Вчера Бенчев отложи с ден явяването си в Окръжния следствен отдел поради ангажименти на адвоката му. \r\nОчаква се прокуратурата да му повдигне обвинение за лично укривателство на издирвания от Интерпол Димитър Желязков-Очите в Истанбул. Наказанието за това престъпление е до 5 години лишаване от свобода.", "date": "2018.08.14", "title": "Прокуратурата очаква общинския съветник Бенчо Бенчев, за да му повдигне обвинение"}
{"url": "http://www.focus-news.net/news/2018/08/14/2555907/api-vremenno-shte-bade-ogranicheno-dvizhenieto-po-pat-iii-866-v-rayona-na-shiroka-laka-za-provezhdaneto-na-tarzhestvena-zarya.html", "text": "От 21.00 часа до 21.30 часа се ограничава движението по път III-866 Смолян – Стойките – Широка лъка (от км 32+150 до км 35+350) в района на Широка лъка за провеждането на тържествена заря-проверка в памет на загиналите воини от селото. Това съобщиха от пресцентъра на  Агенция „Пътна инфраструктура“ . \r\nНеобходимо е шофьорите да спазват пътната сигнализация и указанията на регулировчиците. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.08.14", "title": "АПИ: Временно ще бъде ограничено движението по път III-866 в района на Широка лъка за провеждането на тържествена заря"}
{"url": "http://www.focus-news.net/news/2018/08/14/2555904/sofiya-vavezhda-se-organizatsiya-na-dvizhenieto-za-izgrazhdane-na-toplozahranvane-i-abonatna-stantsiya-za-zhilishtna-sgrada-na-ul-iliya-georgov.html", "text": "Въвежда се организация на движението за изграждане на топлозахранване и абонатна станция за жилищна сграда на ул. „Илия Георгов“ в София. Това съобщиха от пресцентъра на  Столична община . \r\nОт 00.00 часа на 14август 2018 г. до 24.00 часа на 28 август 2018 г. се забранява влизането на пътни превозни средства по ул. „115” между ул. „8“ и ул. „Илия Георгов“ и през кръстовище ул. „115” - ул. „Илия Георгов“.  \r\nЗа същия период се променя маршрута на автобусни линии №№ 26 и 150 както следва:  \r\n- в посока бул. “Ломско шосе”: от ул. 9 направо по ул. 102 до ул. 106, по ул. 106 и надясно по ул. „Илия Георгов” по маршрутите.  \r\nРазкрива се временна спирка на ул. „102” след ул. „115”.  \r\n- в посока кв. Обеля: от ул. „Илия Георгов” наляво по ул. „106” и надясно по ул. „8” по маршрутите.  \r\nРазкрива се временна спирка на ул. „8” преди ул. „115”.  \r\nЗакрива се двупосочната спирка с кодове 0162 и 0163 „Бл. 207 ж. к. „Обеля” 2” на ул. „115”.", "date": "2018.08.14", "title": "София: Въвежда се организация на движението за изграждане на топлозахранване и абонатна станция за жилищна сграда на ул. „Илия Георгов“"}
{"url": "http://www.focus-news.net/news/2018/08/14/2555898/tass-sreshtata-na-varha-mezhdu-liderite-na-yuzhna-i-severna-koreya-v-phenyan-shte-se-provede-na-12-ili-13-septemvri.html", "text": "Следващата среща на върха между Южна и Северна Корея, която ще се проведе в Пхенян, ще бъде на 12 или 13 септември, обяви съветникът на южнокорейския президент по въпросите за обединението, международните работи и националната сигурност Мун Чун-ин, предава  ТАСС . \r\n„Срещата на върха ще се проведе на 12 или 13 (септември)“, заяви Мун, цитиран от японската агенция „Kyodo“. \r\nДелегации на Южна и Северна Корея проведоха преговори на 13 юли в пограничния пункт Пханмунджом и постигнаха съгласие да проведат междукорейска среща на върха през септември. Точната дата не беше определена тогава.  Йонислав Дочев", "date": "2018.08.14", "title": "ТАСС: Срещата на върха между лидерите на Южна и Северна Корея в Пхенян ще се проведе на 12 или 13 септември"}
{"url": "http://www.focus-news.net/news/2018/08/14/2555902/zam-predsedatelyat-na-gerb-tsvetan-tsvetanov-shte-uchastva-v-otkrivaneto-na-osnovno-remontiraniya-pat-veliko-tarnovo-gorna-oryahovitsa-prez-arbanasi.html", "text": "Председателят на Парламентарната група на ГЕРБ и зам.-председател на партията Цветан Цветанов, заедно с регионалния министър Николай Нанков и кметовете на Велико Търново и Горна Оряховица, ще участва в откриването на ремонтирания третокласен път между Горна Оряховица и Арбанаси. Това съобщиха от пресцентъра на  ПП ГЕРБ . \r\nС приключването на втория етап от ремонтите завършва цялостното обновяване на натовареното шосе между Велико Търново и Горна Оряховица, през архитектурния резерват. Финансирането е осигурено от бюджета на Министерството на регионалното развитие и благоустройството, като пълна рехабилитация на трасето се осъществява за първи път от повече от 40 години. Извършено е цялостно преасфалтиране, оформено е пътно отводняване, а където теренът позволява пътят е и разширен.  \r\nДвижението през ремонтираната отсечка ще бъде пуснато след 14.30 ч.  \r\nПо-късно в Горна Оряховица Цветан Цветанов и министър Нанков ще участват в официалното откриване на ул. \"Иван Момчилов\", реконструирана със средства по Оперативна програма „Региони в растеж“.", "date": "2018.08.14", "title": "Зам.-председателят на ГЕРБ Цветан Цветанов ще участва в откриването на основно ремонтирания път Велико Търново – Горна Оряховица през Арбанаси"}
{"url": "http://www.focus-news.net/news/2018/08/14/2555908/balgarskiyat-patriarh-neofit-shte-oglavi-praznichnite-bogosluzheniya-za-hramoviya-praznik-na-troyanskata-sveta-obitel-uspenie-na-presveta-bogoroditsa.html", "text": "Българският патриарх Неофит ще оглави празничните богослужения за храмовия празник на Троянската света обител \"Успение на Пресвета Богородица\". Празничната програма за храмовия празник на Троянската света обител \"Успение на Пресвета Богородица\" ще започне на днес с празнично вечерно богослужение с чина на Опелото на Пресвета Богородица предаде репортер на  Агенция \"Фокус\" . Началото е в 18.00 часа. \r\nНа 15 август 2018 г. от 07.00 часа е началото на Празнична полунощница с Игуменската лития. От 08.00 часа започва празнична утреня. В 09.00 часа е началото на празнична света Литургия, оглавена от Негово Светейшество Българския Патриарх Неофит. В 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо извършено от иконата. В 18.00 часа ще бъде отслужена празнична вечерня с акатист на Успение Богородично \r\nНа 16 август 2018 г. от 17.00 часа ще започне вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител).  \r\nНикола ПЕТКОВ", "date": "2018.08.14", "title": "Българският патриарх Неофит ще оглави празничните богослужения за храмовия празник на Троянската света обител \"Успение на Пресвета Богородица\""}
{"url": "http://www.focus-news.net/news/2018/08/14/2555905/voa-turskite-grazhdani-se-pritesnyavat-za-badeshteto-si-dokato-spadat-na-lirata-prodalzhava.html", "text": "Турската лира изгуби повече от 40 процента от цената си от началото на годината и 20 процента само през тази седмица, покрай повишаващото се напрежение между САЩ и Турция, и притесненията на международните инвеститори за турската икономика, предава  Voice of America . \r\nЗа Турция драматичният разпад на валутата предизвика опасения за бъдещето, предава Дориан Джоунс от Истанбул. \r\nПродавачите на плодове и зеленчуци, заедно с рибарите, правят опит да привлекат хора в стария пазар на Истанбул „Кадикой“. Но търговията е слаба. Повечето хора просто поглеждат и продължават напред. \r\nСобственичката на органичен магазин Мелтем се притеснява за бъдещето. Тя твърди, че е песимистично настроена за бъдещето, защото цените ще се повишат и покупателната способност на хората ще намалее. Тя добавя, че докато парите в джобовете на турските граждани намаляват, хората в затруднение ще купуват много по-малко от преди. \r\nСтрахът от затъващата валута, която продължи да пада на пазарите и в понеделник, ще поддържа вече двуцифрената инфлация на Турция, която изглежда че е най-сериозното притеснение сред пазаруващите. Турция разчита сериозно на вноса, особено на енергийния. \r\n30-годишният Тарък, учител правещ ежеседмичното си пазаруване, заяви че ограничава разходите си, тъй като се готви за трудните времена, които предстоят. Според него лирата е паднала много и поради това предстои невероятна инфлация, тъй като Турция внася много стоки. Той казва, че всеки в Турция е уплашен от предстоящата инфлация, особено за сметките за отопление, които ще направят зимата по-трудна. \r\nРибарят Хюсеин гордо представя това, което твърди че е най-добрият калкан в Истанбул и прави опит да е по-позитивен. Но и той признава, че ще има проблеми. Хюсеин твърди, че самият той няма много общо с доларите, тъй като ако улови повече риба, тя ще е по-евтина, а ако улови по-малко – по-скъпа. Но според него потребителите може да бъдат засегнати, ако имат икономически затруднения. Той твърди, че ако има добро количество риба, тогава ще продължи да продава. \r\nДребният търговец Мелтем предупреждава за икономическата сигурност, която предстои. Тя твърди, че бъдещето не изглежда добре, защото когато хората са гладни, те ще бъдат изкушени да крадат и могат да прибягнат до незаконни способи за оцеляване. Според нея нещата няма да са добре. Много магазини затварят, защото вече няма търговия. \r\nПрезидентът на Турция Реджеп Тайип Ердоган обяви в понеделник, че международна конспирация е отговорна за срива във валутата, но добави че финансовите фундаменти на икономиката остават силни и редът скоро ще се завърне сред пазарите. \r\nТези твърдения бяха посрещнати със скептицизъм от международните инвеститори, докато много икономисти предупредиха, че щетите за икономиката може и да са направени вече и че предстоят тежки времена.  Йонислав Дочев", "date": "2018.08.14", "title": "VOA: Турските граждани се притесняват за бъдещето си, докато спадът на лирата продължава"}
{"url": "http://www.focus-news.net/news/2018/08/14/2555909/sofiya-v-ezeroto-v-zh-k-druzhba-shte-badat-pusnati-okolo-100-poludivi-patitsi.html", "text": "От 11.30 часа в езерото в ж. к. „Дружба“ в София ще бъдат пуснати около 100 полудиви патици. Инициативата е на Ловно рибарско дружество „София-запад“ и Столична община. Това съобщиха от пресцентъра на  Общината . \r\nНа събитието ще присъства директорът на Общинско предприятие „Паркове и градски градини“ Милена Васева.", "date": "2018.08.14", "title": "София: В езерото в ж. к. „Дружба“ ще бъдат пуснати около 100 полудиви патици"}
{"url": "http://www.focus-news.net/news/2018/08/14/2555913/sofiya-vavezhda-se-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се организация на движението в София във връзка със заснемане на рекламен клип. Това съобщиха от пресцентъра на  Столична община . \r\nЗабраняват се  престоят и паркирането на пътни превозни средства, с изключение на автомобилите на снимачния екип и без да се засягат местата в режим на „служебен абонамент”, както следва: \r\n- от 18.00 часа до 08.00 часа на 15 август на ул. „Буная” между ул. „Русалка” и ул. „Оборище” – 17 паркоместа; \r\n- от 18.00 часа на 15 август до 08.00 часа на 16 август на ул. „Ген. Паренсов” между ул. „Цар Шишман” и бул. „Васил Левски”, 17 паркоместа; \r\n- от 06.00 до 14.00 часа на 16 август на локалното пътно платно на бул. „Цариградско шосе” на пл. „Радой Ралин” – 6 паркоместа; \r\n- От 06.00 до 15.00 часа на 16 август на ул. „Фр. Жолио Кюри” между пл. „Радой Ралин” и ул. „Майор Юрий Гагарин” – 4 паркоместа.", "date": "2018.08.14", "title": "София: Въвежда се организация на движението във връзка със заснемане на рекламен клип"}
{"url": "http://www.focus-news.net/news/2018/08/14/2555912/predstavyat-proekt-izgrazhdane-na-efektivna-sotsialna-infrastruktura-za-predostavyane-na-7-novi-sotsialni-uslugi-v-obshtina-plovdiv.html", "text": "Ще се проведе начална пресконференция по проект “Изграждане на ефективна социална инфраструктура за предоставяне на 7 нови социални услуги в Община Пловдив“, по Оперативна програма „Региони в растеж 2014-2020 г.“ Това съобщиха за  Радио „Фокус“-Пловдив  от пресцентъра на Общината. Събитието ще се състои от 10.00 часа. На него ще бъдат представени целите, очакваните резултати и целевите групи. Ще бъде отразен достигнатият етап от подготовката на същинското му изпълнение.  В период от две години (29.01.2018г. – 29.01.2020г.), в седем обекта на интервенция по проекта, чрез извършване на строително-монтажни дейности и доставка на оборудване, ще бъдат създадени необходимите условия за изграждането на нови 7 социални услуги на територията на Община Пловдив. Това са 2 центъра за настаняване от семеен тип за деца без увреждания; преходно жилище за деца от 15-18 г.; наблюдавано жилище за младежи от 18-21 г.; Център за обществена подкрепа за деца и семейства, с възможност за спешен прием; Дневен център за подкрепа на деца с увреждания и техните семейства; Дневен център за подкрепа на деца с тежки множествени увреждания и техните семейства, в съответствие с Картата на услугите за подкрепа в общността и в семейна среда и Картата на резидентните услуги. \r\nЧрез изпълнението на комплекса от предвидените дейности ще се осигури изпълнението на основната цел на настоящия проект – успешно продължаване на процеса на деинституционалзация на територията на Община Пловдив, чрез замяна на институционалния модел на грижа с грижа в семейството или в близка до семейната среда. \r\nПроектът се реализира от Община Пловдив. Продължителността му е 24 месеца. Безвъзмездната финансова помощ е 2 391 600,00 лв. с ДДС. \r\nМария РУСЕВА", "date": "2018.08.14", "title": "Представят проект “Изграждане на ефективна социална инфраструктура за предоставяне на 7 нови социални услуги в Община Пловдив“"}
{"url": "http://www.focus-news.net/news/2018/08/14/2555911/denyat-14-avgust-v-balgarskata-istoriya.html", "text": "На тази дата през 2001 година у нас пристига румънският премиер Адриан Нъстасе, който е първият държавник, с когото се среща новият премиер Симеон Сакскобургготски. През 1958 г. България установява дипломатически отношения с Иракската република. \r\nБългарско посолство в Ирак е открито през септември 1958 г. През същата година за период от 10 години иракският посланик в Белград е акредитиран и в София. Свое посолство в България Ирак открива през 1969 г. През 1879 г. са публикувани Привременни правила за общинското градско и селско управление: въведен е възрастов, образователен и имуществен ценз за общинските съветници и кметове, както и за назначаване на кметовете и на половината от столичния общински съвет от правителството. музиковедът и журналист Тома Спространов, Иван Попйорданов - бивш генерален директор на БНТ, оперният диригент, композитор и пианист Тодор Хаджиев и др. пионерът на горското дело в България Константин Байкушев, историкът Спиридон Палаузов. 2001 г. \r\nВ България пристига румънският премиер Адриан Нъстасе. Той е първият държавник, с когото се среща новият премиер Симеон Сакскобургготски. 1996 г. \r\nОткрита е първата оптична кабелна магистрала София-Ниш. 1965 г. \r\nОт 8 до 14 август във Варна се провежда Първи балкански филмов фестивал. 1965 г. \r\nПодписано е споразумение между правителствата на България, Румъния и СССР за доставка на електроенергия от СССР за България. 1958 г. \r\nБългария установява дипломатически отношения с Иракската република. \r\nБългарско посолство в Ирак е открито през септември 1958 г.. През същата година за период от 10 години иракският посланик в Белград е акредитиран и в София. Свое посолство в България Ирак открива през 1969 г. 1945 г. \r\nНикола Петков и неговите привърженици излизат с декларация, че ОФ вече не съществува в първоначалния си вид, а служи само за прикритие на комунистите и затова те не могат да участват в избори, проведени от правителството на ОФ, и оттеглят кандидатурите си в цялата страна. 1944 г. \r\nИзпратена е нота от Германия с обвинение към България, за дистанциране в отношенията. 1943 г. \r\nОт 14 до 15 август се състои посещение на цар Борис III в немската Главна квартира и са проведени разговори с Хитлер за изпращане на две български дивизии в Албания и Гърция на мястото на италианските. 1879 г. \r\nПубликувани са Привременни правила за общинското градско и селско управление: въведен е възрастов, образователен и имуществен ценз за общинските съветници и кметове, както и за назначаване на кметовете и на половината от столичния общински съвет от правителството. 1872 г. \r\nВасил Левски и Вутьо Ветьов предприемат опит да сплашат ловешкия чорбаджия Денчо Халача. При акцията е убит слугата на Денчо Халача. На тази дата са родени: 1941 г. \r\nРоден е Тома Георгиев Спространов - български музиковед, журналист. Завършва агромелиорация във ВССИ в Пловдив (1967 г.). Радиоводещ е в Радио Пловдив (от 1964 г.); автор и водещ на предаването “Любопитни петолиния”; автор и водещ на музикалното предаване “Пулсиращи ноти” в БНР. Главен редактор е на вестник “Меридиан рокшоу” (1985-1989 г.). Член е на организационния комитет на фестивала “Златен Орфей” (1982-1987 г.). Музикален редактор е на “12+3” по програма “Хоризонт” на БНР. 1938 г. \r\nРоден е Иван Попйорданов – бивш генерален директор на БНТ. Завършва висше образование в Прага (филмова и телевизионна техника). От 1972 г. до 1979 г. е директор на Студия за игрални филми \"Бояна\". От 1984 г. до 1988 г. е директор на Българския културен център в Прага. Директор и зам.-генерален директор в БНТ (1989-1990 г.), изпълнителен директор е в БНТ (1992-1993 г.), главен мениджър на БНТ (1997 г.), генерален директор е на БНТ (1998 г.). 1888 г. \r\nРоден е Никола Иванов Янев - български поет и журналист. Завършва гимназия в Солун (1906 г.). Следва българска филология в Софийския университет. Работи като редактор в Дирекция по печата към Министерството на външните работи, секретар е в консулството в Женева (1917-1920 г.). Печата за пръв път през 1909 г. във вестник “Балканска трибуна”. Участва в редактирането на сп. “Звено” (1914 г). Стихосбирката му “Любов” излиза през 1930 г. ( с предговор от А. Страшимиров). Умира на 6 юни 1921 г. в София. 1881 г. \r\nРоден е Тодор Парашкевов Хаджиев - български оперен диригент, композитор и пианист. Баща на П. Хаджиев. Завършва Пражката консерватория, специалност композиция и пиано. Военен капелмайстор в София и диригент на Народната опера (поставя на българска сцена над 40 опери). Умира на 9 октомври 1956 г. 1864 г. \r\nРоден е Христо Юрданов - български военен деец, полковник. Завършва Болградската гимназия, а след Освобождението - Военното училище в София (1884 г.). В Сръбско-българската война е командир на Кюстендилската опълченска дружина. Участва в боя за с. Плоча, като допринася за отблъскване на противника през първия ден на войната. Напуска бойното поле тежко ранен. През Балканската война е командир на VII пехотен Преславски полк. Проявява се в боя при Караагач и атаката на Чаталджанската позиция, когато спасява полковото знаме. В Междусъюзническата война е командир на II бригада от VII пехотна Рилска дивизия. Умира на 17 ноември 1924 г. в София. 1945 г. \r\nРоден е Борис Кирилов Христов - български поет. Завършва българска филология във Великотърновския университет (1970 г.). Работи като учител в Перник, редактор е в сп. “Комсомолски живот”. Член е на СБП. Дебютира със стихове през 1973 г. Участва със стихотворения в сборник “Трима млади поети” (1975 г.), автор е на стихосбирката “Вечерен тромпет” (1977 г.), “Честен кръст” (1982 г.), на новелата “Бащата на яйцето” (1987 г., адаптирана за киното от А. Кулев), повестта “Смъртни петна” (1990 г.), “Крилете на вестителя” (1991 г.), на стихосбирката “Думи върху думи” (1993 г.; билингва, съвместно с Анри Кулев) и др. Издава поезия в САЩ (билингва). Негови стихове са превеждани в САЩ, Канада, Германия, Гърция, Индия. На тази дата умират: 1932 г. \r\nУмира българският лесовъд Константин Милошев Байкушев (10 февруари 1867 - 14 август 1932 г.). Пионер на горското дело в България. \r\nЗавършва „Лесовъдство“ в Германия (1889). Създава службата по укрепване и залесяване. Пръв открива и описва през 1897 г. вековната черна мура в местността Бъндерица в Пирин, наречена на негово име Байкушева мура. \r\nРъководител е на българското горско дело и деен участник в горското законодателство. 1872 г. \r\nУмира Спиридон Николаев Палаузов - български учен, историк медиевист, византолог и балканист, първият представител на модерната българска историография. Роден е на 16 юли 1818 г. Завършва право в Ришельовския лицей в Одеса (1839 г.) и държавно-стопански науки в Мюнхен с докторат \"За политическата икономия, която е била позната на гърците\" (1843 г.). Същевременно завършва и история в университета в Санкт Петербург с магистърска дисертация, посветена на цар Симеон Велики (1852 г.). Заема високи държавни служби в С. Петербург и Варшава. Член е на авторитетното \"Общество за руска история и древност\" от 1846 г. Сред популярните му съчинения са: \"Исторически очерк на сръбската държава до края на XV в.\" (1845 г., на руски език), \"Векът на българския цар Симеон\" (1852 г., на руски език), \"Румънските княжества Влахия и Молдова в историко-политическо отношение\" (1859 г., на руски език) и др. Най-важното от творчеството на Палаузов е издадено в \"Избрани трудове\", т. I-II (1974 г., 1977 г.) За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.14", "title": "Денят 14 август в българската история"}
{"url": "http://www.focus-news.net/news/2018/08/14/2555910/pregled-na-osnovnite-temi-v-starozagorskiya-pechat.html", "text": "\"Заграждането на Стария чинар: \"Поредната демонстрация в парк \"Бедечка\", e акцент от днешното издание на вестник  \"Старозагорски новини\" . В материала четем още, че циментови колове са на път да се превърнат в поредната ограда в старозагорския парк \"Бедечка\". Те са монтирани на алеята, водеща до 700-годишния чинар, който е обявен за природна забележителност през далечната 1960 г. със заповед на Главно управление на горите - град София. Това не е единственият опит да бъде заграден парцел в парка, като зад някои огради могат да се видят и насадени домати, зад други - паркирани коли, насети лозички, а скоро е бил разчистен и голям терен от дървета и храсти.  \r\n\"Започна изплащането на помощта de minimis за розопроизводители\", е друго заглавие в изданието. В статията се посочва също, че част от стопаните обаче ще останат \"на сухо\" заради задължения към НАП, вина за което имали преработвателите. От 13 август Държавен фонд \"Земеделие\" започна кампанията по изплащане на допълнителната финансова помощ за розопроизводители в страната. До тази стъпка се стигна след протести в Старозагорско и страната в рамките на кампанията по прибиране на розовия цвят. Поводът бе изключително ниската му изкупна цена - 1.60 - 1.80 лв. за килограм. Сериозен проблем при подаването на заявленията обаче се оказа наличието на задължения на повечето от дребните стопани към НАП. При това положение заявките им не са били приети въпреки уверенията на вече бившия зам.-министър на земеделието Цветан Димитров.  \r\n\"Мини Марица-изток\" ЕАД разполага с резерв от 1.8 млрд. тона въглища за минимум 60 години\", информира още вестникът. В материала чете моще, че в навечерието на Деня на миньора от държавното дружество са апелирали за актуална национална енергийна стратегия . Ръководството на най-голямото българско въгледобивно дружество е призовало да бъде разработена и приета актуална национална енергийна стратегия, в която да бъде определен делът на въглищата и разписано бъдещето на комплекс \"Марица изток\" с цел планиране на необходимите инвестиции. Андон Андонов съобщи, че \"Мини Марица-изток\" ЕАД разполага с резерв от 1.8 млрд. тона въглища, които при сегашните темпове на добив ще стигнат за минимум още 60 години. По традиция в навечерието на професионалния празник на миньора ръководството на \"Мини Марица-изток\" отчете постигнатите резултати.  От началото на годината до 9 август от трите рудника са изкопани за нуждите на държавната ТЕЦ \"Марица изток 2\", американските АЕS и \"КонтурГлобал Марица изток 3\" и \"Брикел\" ЕАД - Гълъбово, 14.8 млн. тона въглища, като изпълнението е 95% от производствената програма. Заявките на ТЕЦ-овете са изпълнени на 100%, а реализираното неизпълнение е от разликите между заявките на централите спрямо плана на мините. При план 5.3 млн. куб.м изкопаната и транспортирана откривка е 47.7 млн., което е 88% от заложената годишна програма. Приходите от пряката дейност на дружеството са в размер на 254 млн. лв.", "date": "2018.08.14", "title": "Преглед на основните теми в старозагорския печат"}
{"url": "http://www.focus-news.net/news/2018/08/14/2555901/ombudsmanat-maya-manolova-organizira-priemna-za-grazhdani-vav-varna.html", "text": "Омбудсманът Мая Манолова и екип от експерти на институцията организират изнесена приемна за граждани във Варна, която ще се състои от 11.00 часа в заседателната зала на областната администрация на ул. „Преслав“ 26. Това съобщиха от  пресофиса на омбудсмана . В 12.30 часа общественият защитник ще посети палатката на майките на деца с увреждания, част от протестната мрежа „Системата ни убива!“ (до шадраваните пред Общината). В 13.00 часа в Карин дом Мая Манолова ще се срещне с представители на хората с увреждания, с които ще обсъди техни проблеми и законодателните инициативи за подкрепа на хората в неравностойно положение. От 14.30 часа в Карин дом омбудсманът ще даде пресконференция.", "date": "2018.08.14", "title": "Омбудсманът Мая Манолова организира приемна за граждани във Варна"}
{"url": "http://www.focus-news.net/news/2018/08/14/2555915/denyat-14-avgust-v-svetovnata-istoriya.html", "text": "През 1248 г. започва строежът на Кьолнската катедрала. През 1917 г. руското царско семейство е изпратено на заточение в Сибир от Временното правителство на страната. 1941 г. - приета е Атлантическата харта - декларация на държавните ръководители на САЩ и Великобритания. Тя разработва общите цели на борбата против нацизма и следвоенното устройство на света на принципите на демократичното развитие, равенството на нациите и правото на самоопределение. През 1942 г. американският генерал Дуайт Айзенхауер е назначен за главнокомандващ армията на съюзниците в Северна Африка, която започва офанзива срещу германските войски на генерал Ромел. Провежда се т. нар. Квебекска среща между президента на САЩ Франклин Рузвелт и министър-председателя на Великобритания Уинстън Чърчил. В резултат от нея на 19 август е подписано тайно американо-британско споразумение за сътрудничество при създаването на атомна бомба. Срещата е в рамките на Квебекските конференции (1943-1944), по повод откриването на втори фронт през Втората световна война (1939-1945). Япония приема условията на съюзниците за безусловна капитулация, което слага край на Втората световна война (1945). 1962 г. - след три и половина години е завършен тунелът под Монблан. Бахрейн обявява независимост от Великобритания (1971). Грузинска армия навлиза в Абхазия на тази дата през 1992 година. Започва грузинско-абхазката война – един от поредиците военни конфликти, резултат от нерешени проблеми и претенции в Кавказ, проекция на които наблюдаваме и днес.  английска певица, актриса, танцьорка Сара Брайтман, американският баскетболист Меджик Джонсън,   австрийският писател Елиас Канети, френският физик Фредерик Жолио-Кюри, немският поет и драматург Бертолт Брехт. 2017 г.  \r\nСпоред Световната здравна организация повече от 500 000 души в Йемен са били заразени с холера, а над 2000 вече са мъртви. Според ООН това е най-голямата хуманитарна криза в света.  2017 г.   \r\nСвлачище и наводнения във Фрийтаун, Сиера Леоне причиняват смъртта на над 500 души, а над 2000 остават без дом. 2016 г. \r\n122 цивилни загиват в Сирия след 26 въздушни удара от Руски и Сирийски правителствени самолети. 2014 г. \r\nПрезидентът на „Роснефт“ Игор Сечин се обръща за финансова помощ към правителството на Русия. Компанията дължи на банките 1.5 трилиона долара и изпитва затруднение във връзка с въведените международни санкции по повод напрежението в Украйна. 2013 г. \r\nПри безредиците в Египет загиват 421 човека, а пострадалите общо са към 4 хиляди. 2012 г. \r\nБританската банка Standard Chartered е обвинена от американските регулировъчни финансови органи в незаконни транзакции на ирански компании, поради което е глобена с 340 милиона долара. 2011 г. \r\nПри нападение на талибани върху резиденцията на губернатора в провинция Парван, източен Афганистан загиват над 19 човека, а още трийсетина са ранени. 1994 г. \r\nЗаловен е терориста Илич Рамирес Санчес, известен като \"Карлос Чакала\". 1992 г. \r\nС указ на президента Борис Елцин в Русия започва масова (чекова) приватизация. 1992 г. \r\nС навлизането на грузинската армия в Абхазия започва Грузинско-абхазката война. 1969 г. \r\nБританското правителство изпраща войски в Северна Ирландия, за да спре сблъсъците между католици и протестанти. 1962 г. \r\nСлед три и половина години е завършен тунелът под Монблан. 1949 г. \r\nКонрад Аденауер е назначен за първи канцлер на Федерална република Германия.Той заема този пост до 1963 г.. В периода 1951-1955 г. е министър на външните работи. Той е председател на Християндемократическия съюз от 1946 г. до 1966 г. 1947 г. \r\nПакистан става независим доминион в рамките на Британската общност. 1945 г. \r\nВъзстановени са дипломатическите отношения със СССР. 1945 г. \r\nЯпония приема условията на съюзниците за безусловна капитулация, което слага край на Втората световна война. 1942 г. \r\nАмериканският генерал Дуайт Айзенхауер е назначен за главнокомандващ армията на съюзниците в Северна Африка, която започва офанзива срещу немските войски на генерал Ромел. В периода 1953 –1961 г. Дуайт Айзенхауер е президент на САЩ. Айзенхауер е роден в Денисън, Тексас. Семейството му е с германски произход. Айзенхауер завършва гимназията в Абълин през 1909 г.и работи в млекарницата „Бел Спрингс“ от 1909 г. до 1911 г. Айзенхауер се жени в Денвър за Мейми Дженева Дауд на 1 юли 1916 г. Те имат две деца. 1941 г. \r\nПриета е Атлантическата харта. Атлантическата харта е декларация на държавните ръководители на САЩ и Великобритания. Тя разработва общите цели на борбата против нацизма и следвоенното устройство на света на принципите на демократичното развитие, равенството на нациите и правото на самоопределение. СССР приема хартата на 24 септември 1941 г.. На 1 януари 1942 г. на конференция във Вашингтон 26 държави подписват декларация, на основата на която се изгражда антихитлеристката коалиция. 1917 г. \r\nРуското царско семейство е изпратено на заточение в Сибир от Временното правителство на страната. 1908 г. \r\nНа хиподрум във Фолкънстоун, Англия, се провежда първият международен конкурс за красота. 1248 г. \r\nЗапочва строежът на Кьолнската катедрала. Тя е най-големият готически храм в Германия – дължината й е 144 м., а височина 157 м.. Катедрата е включена в Списъка на световното наследство на ЮНЕСКО. На тази дата са родени: 1960 г. \r\nРодена е Сара Брайтман - английска певица, актриса, танцьорка. Занимава се с танци от 3-годишна възраст, а на 10 години дебютира в театъра. До 1976 г. е танцьорка в телевизионния сериал \"Pan’s Peoplе\"; по-късно създава попгрупата \"Hot Gossip\", с която през 1978 г. издава сингъла \"I lost My Heart to a Starship Trooper\", заел първо място в английската музикална класация. През 1981 г. е одобрена за ролята на Джемина в мюзикъла \"Котките\" от Андрю Лойд Уебър. Това е началото на дългата им съвместна работа; през 1984 А. Л. Уебър се развежда със съпругата си, за да се ожени за Сара Брайтман. Бракът им продължава до 1990 г. Тя създава роли в мюзикълите на Уебър \"Фантомът на операта\", \"Реквием\", \"Аспекти на любовта\" и др. След развода си с Уебър тя пътува с концертния спектакъл \"Музиката на Андрю Лойд Уебър\"; в същия период издава и солови албуми. \r\nДискография: \"Songs That Got Away\" (1989 г.), \"Dive\" (1993 г.), \"Timeless\" (1997 г.), \"Time to Say Goodbye\" (1997 г.), \"As I Came of Age\" (1998 г.), \"Sings Music of Andrew Lloyd Webber\" (1998 г.), \"Fly\" (1998 г.), \"Surrender\" (1998 г.), \"The Andrew Lloyd Webber Collection\" (1998 г.), \"Trees They Grow So High\" (1998 г.), \"Eden\" (1998 г.), \"Eden [Japan #1]\" (1999 г.), \"Eden [Japan #2]\" (1999 г.), \"La Luna [Import Bonus Track]\" (2000 г.), \"La Luna\" (2000 г.), \"La Luna [Barnes & Noble Exclusive Edition]\" (2000 г.). 1959 г. \r\nРоден е Ървин Меджик Джонсън - бивш американски баскетболист от НБА. 1921 г. \r\nРоден е Джорджо Стрелер - италиански режисьор. През 1940 г. завършва Академията за любителско драматично изкуство в Милано. Работи като актьор в различни драматични трупи. Като режисьор дебютира през 1941 г. През 1947 г. организира и ръководи заедно с П. Граси първия в Италия стационарен драматичен театър “Пиколо театро” (Милано). Ръководи собствена театрална трупа (1968-1972 г.), през 1972 г. се връща в “Пиколо театро”. В творческата си практика утвърждава реалистичния театър в съчетание с основните принципи на театралните теории на Б. Брехт. \r\nСпектакли: “На дъното” от Горки (1947 г.), “Слуга на двама господари” от Голдони (1947 г.), “Опера за три гроша” (1956 г.), “Добрият човек от Сечуан” (1958 г.) и “Швейк по време на Втората световна война” от Брехт (1961г.), “Вишнева градина” от Чехов (1956 г.), “Кориолан” (1957 г.) и “Крал Лир” (1972 г.) от Шекспир и др. Поставя оперни спектакли - “Травиата” от Верди (1947 г.), “Любовта към трите портокала” от Прокофиев (1947 г.), “Тайният брак” от Чимароза (1949 г.) в театър Ла Скала и др. 1885 г. \r\nРоден е Владимир Матвеевич Бахметиев - руски писател. Най-значителният му роман за Гражданската война е \"Престъплението на Мартин\" (1928 г.). На Гражданската война в Сибир е посветен романът \"Настъпление\" (1933-1940 г., преработено издание 1957 г. със заглавие \"На прага\"). Умира на 16 октомври 1963 г. в Москва. 1867 г. \r\nРоден е английският писател и драматург Джон Голсуърти (1867 - 1933). Носител е на Нобелова награда за литература през 1932 г. Автор на \"Сага за Форсайтови\". 1866 г. \r\nРоден е Дмитрий Сергеевич Мережковски - руски писател, един от най-значителните руски декаденти. Автор е на романи, проникнати от религиозно-християнски идеи (трилогията “Христос и Антихрист” 1895-1905 г.), изследването “Л. Н. Толстой и Достоевски” (кн. 1-2, 1901-1902 г.), памфлети против революцията (1906 г.), исторически пиеси (“Павел I”, 1908 г.; “Царевич Алексей”, 1920 г.), романи, стихове, критика. Емигрира от Съветска Русия през 1920 г.Умира на 9 декември 1941 г. в Париж. На тази дата умират: 1994 г. \r\nУмира Елиас Канети - австрийски писател. Роден е на 25 юли 1905 г. в Русчук, днес Русе. Завършва естествени науки във Виена, защитава докторат по философия. През 1938 г. емигрира в Лондон. Завещава личната си библиотека и личния си архив с непубликувани лекции, ръкописи и писма на Централната библиотека в Цюрих. По негова молба 8 години след смъртта му никой няма да получи право да използва архива и непубликуваните трудове. Според неговото желание дневниците и част от кореспонденцията ще могат да се ползват едва през 2024 г. Той е автор на гротескно-сатиричния роман “Заслепението” (1935 г.), на комедиите “Сватба” (1932 г.) и “Комедия на суетата” (1934 г.), на пиесата “Обречените” (1956 г.) и на сатиричното либрето “Маймунска опера” (1950 г.), на есеистичната книга “Масите и властта” (1960 г.; т. II излиза през 1973 г.), “Гласовете на Маракеш” (1967 г.), на есета върху кореспонденцията на Ф. Кафка “Другият процес” (1969 г.), книга със статии и разговори “Раздвоеното бъдеще” (1972 г.), на есеистичната книга “Власт и оцеляване” (1972 г.), на книга с характеристични скици “Подслушвачът” (1974 г.), есето “Професията на писателя” (1976 г.), биографичните книги “Спасеният език” (1977 г.) и “Факел в ухото” (1980 г.). Носител е на литературна награда “Г. Бюхнер” (1972 г.), “Н. Закс” (1975 г.), “Г. Келер” (1977 г.) и на Нобелова награда за литература (1981 г.). 1988 г. \r\nВ Модена, Италия, умира Енцо Ферари (1898 - 1988) - създател на едноименната италианска автомобилна компания. Основава  Социета Анонима Скудерия Ферари през 1929 година, когато е на 31-годишна възраст. 1972 г. \r\nУмира Жул Ромен - френски писател, член е на Френската академия (1946 г.). Роден е на 26 август 1885 г. в Сен Жулиен Самптьой. През 20-те години на ХХ в. създава гротескни фарсове, разобличаващи политическите нрави, научното и литературното шарлатанство: \"Кнок, или Тържеството на медицината\" (1924 г., поставена 1923 г.), киноромана \"Доногоо-Тонка\" (1920 г., поставена 1930 г.), комедията \"Господин Льо Труадек в лапите на разврата\" (1923 г.). Публикува сборник със статии и речи \"Върховете и паденията на свободата\" (1960 г.), сборник с философски есета \"За да съхраним разума\" (т. 1-3, 1960-1967 г.), сборник със спомени \"Симпатии и срещи\" (1970 г.). 1961 г. \r\nУмира Лионело Вентури - италиански изкуствовед. Роден е през 1885 г. в Модена. Син и ученик на А. Вентури (1856-1941 г.), който е автор на капиталния труд \"История на италианското изкуство\" (11 т., 1901-1940 г.). Професор е в университетите в Торино (1915-1932 г.) и Рим (от 1945 г.). През 1932-1939 г. живее във Франция, а през 1939-1944 г. - в САЩ. Последовател е на Б. Кроче; признава за основен художествен критерий абсолютната свобода на индивидуалното самоизразяване, което го води към апология на формалистичното изкуство. \r\nАвтор е на книгите: \"Джорджоне и джорджонизъм\" (1913 г.), \"История на художествената критика\" (1936 г.), \"Сезан\" (1936), \"Живопис и живописци\" (1945 г.), \"Италианска живопис\" (3 т., 1950-1952 г.) и др. 1958 г. \r\nУмира Фредерик Жолио-Кюри - френски физик и общественик. Роден е на 19 март 1900 г. в Париж. Професор е в Колеж дьо Франс (1937 г.), висш комисар на Франция по атомна енергия (1946-1951 г.), председател е на Световния съвет на мира (1949-1958 г.). Заедно със съпругата си Ирен (1897-1956 г.), дъщеря на Пиер и Мария Кюри, откриват изкуствената радиоактивност на някои елементи (1934 г.). Лауреат е на Нобелова награда за химия за 1935 г. През 1946 г. става президент на Световната федерация на научните работници. След смъртта на И. Кюри поема поста £ на директор на Радиевия институт и лекциите £ в Сорбоната. От 1956 г. е и директор на Лабораторията по ядрена физика в Орси. Член е на Френската академия на науките, на Лондонското кралско дружество. Почетен член е на БАН (1952 г.). 1956 г. \r\nУмира Бертолт Брехт - германски поет, драматург и театрален деец. Роден е на 10 февруари 1898 г. в Аусбург. Създател е на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.); \"Пушките на г-жа Карар\" (1937 г.); \"Майка Кураж и нейните деца\" (1939 г.); \"Добрият човек от Сечуан\" (1938-1942 г.) и др. 1941 г. \r\nУмира Пол Сабатие - френски химик. Той е член на Парижката академия на науките от 1913 г.. Роден е на 5 ноември 1854 г. в Каркасон. Завършва Висшия педагогически институт в Тулуза (1877 г.). От 1884 г. до 1930 г. е професор в Тулузкия университет. Изследванията на Сабатие в областта на хидрогенизационната катализа способстват за създаване на промишлен каталитичен органичен синтез. През 1897 г. заедно с Ж. Сандеран получава етан, нагрявайки смес от етилен с водород в присъствието на никелов катализатор. През 1909 г. осъществява каталитична хидрогенизация на кротоновата, олеиновата и елаидиновата киселини. През 1907-1911 г. заедно с френския химик А. Мел доказва, че Mg, Zh, Cd и техните киселини предизвикват дехидрогенизация, а окисите на алуминия, волфрама и силиция - дехидратация на спирта. Изследва реакциите на каталитичната кондензация и изомеризация в присъствието на окиси и хлориди, каталитичния крекинг на тежки въглеводороди. Получава Нобелова награда за химия (1912 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази да", "date": "2018.08.14", "title": "Денят 14 август в световната история"}
{"url": "http://www.focus-news.net/news/2018/08/14/2555918/pazardzhik-hudozhestvena-galeriya-prof-veselin-staykov-v-peshtera-e-domakin-na-kolektsiya-ot-kartini-na-izvestni-hudozhnitsi.html", "text": "Художествена галерия „Проф. Веселин Стайков“ в Пещера е домакин на колекция от картини на известни художници, собственост на известна галерия, съобщиха за  Радио „Фокус“ – Пазарджик  от Галерията в града. Откриването ще бъде от 17.30 часа, като изложбата ще остане в Пещера до 31 август. Посетителите ще имат възможност да разгледат колекция от картини на известни художници. Домакин ще е галеристът Николай Ангелов,който е колекционер на картини и собственик на галерия в Смолян.  Картини от фонда на гостуващата арт галериягалерията са притежание на колекционери и ценители на изобразителното изкуство в страната и чужбина.", "date": "2018.08.14", "title": "Пазарджик: Художествена галерия „Проф. Веселин Стайков“ в Пещера е домакин на колекция от картини на известни художници"}
{"url": "http://www.focus-news.net/news/2018/08/14/2555919/blagoevgrad-eko-spetsialisti-na-obshtinata-praskat-sreshtu-balhi-v-grada.html", "text": "Еко специалисти от Община Благоевград ще извършат пръскане срещу бълхи. То ще бъде осъществено днес и утре, след 21.00 часа. Това съобщиха от пресцентъра на  Общината . Обсегът на пръскане ще обхване детските площадки за общинско ползване, както и зелени площи, посещавани масово от жители и гости на града. Не е препоръчително за гражданите да бъдат в районите около час, след като бъде напръскано.  \r\nПрепаратът, с който ще се извършва пръскането е „Цитрил Форте“. Той е водоразтворим прах с бърз нокдаун ефект и изключително дълъг остатъчен ефект след обработка. Инсектицид е с остатъчно действие за контрол на хлебарки, бълхи, люспеници, стоножки, скорпиони, ухолазки, мухи и оси.", "date": "2018.08.14", "title": "Благоевград: Еко специалисти на Общината пръскат срещу бълхи в града"}
{"url": "http://www.focus-news.net/news/2018/08/14/2555920/stolichnata-obshtina-organizira-razdavane-na-mineralna-voda.html", "text": "До 17 август, във връзка с горещите летни дни и високи температури Столичната община организира раздаване на минерална вода за гражданите. Това съобщиха от пресцентъра на  Общината . Водата ще се раздава безплатно до изчерпване на наличните количества, от 13.30 часа.  \r\nОрганизирани са три пункта в столицата, разположени на следните места:  \r\n- пред пилоните на Националния дворец на културата;  \r\n- на площадното пространство при храма „Св. Неделя”;  \r\n- на Орлов мост - при езерото „Ариана” (в близост до автобусната спирка).", "date": "2018.08.14", "title": "Столичната община организира раздаване на минерална вода"}
{"url": "http://www.focus-news.net/news/2018/08/14/2555917/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-za-hramoviya-praznik-na-katedralnata-tsarkva-sv-bogoroditsa.html", "text": "Негово преосвещенство Константийският епископ Яков ще оглави архиерейска света Литургия за храмовия празник на катедралната църква \"Св. Богородица\" в Пазарджик, предаде репортер на  Агенция \"Фокус\" . На големия християнски празник Успение на Пресвата Богородица, на 15.08. 2018 г., сряда, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия в  храм \"Св. Богородица\" в  Пазарджик на Пловдивска епархия. Начало: 9.00 часа.  \r\nНикола ПЕТКОВ", "date": "2018.08.14", "title": "Пазарджик: Негово преосвещенство Константийският епископ Яков ще оглави архиерейска света Литургия за храмовия празник на катедралната църква \"Св. Богородица\""}
{"url": "http://www.focus-news.net/news/2018/08/14/2555921/dobrich-v-kavarna-shte-bade-predstavena-izlozhbata-patishta-na-lyatoto.html", "text": "На 14 август от 18.30 часа в ХГ „Христо Градечлиев“ ще бъде представена изложбата „Пътища на лятото“ - автори Ан дьо Колбер-Христофоров и Елена Панайотова. Това съобщиха от пресцентъра на  Община Каварна .   \r\nАн дьо Колбер-Христофоров е известна френска художничка, която ни представя света с ярки цветове в картини и гоблени. Родена е в Люк, Прованс, Южна Франция през 1936 г. и е потомка на Жан-Батист Колбер, френски политик и финансов министър на Луи XIV. Живее и работи в Париж.  \r\nУчаствала е в самостоятелни и групови изложби във Франция, САЩ, Южна Корея, Германия, Италия, Финландия, Белгия, Того, Габон, Русия, Япония, Албания, Бразилия. Носителка е на много международни награди, между които златен медал от Международния салон в Рим през 1989 г.; 1990 - награда на фондация Бернхайм, Париж; 1993 - Ротари Клуб, Ажен, Франция; 1993 - Сребърен медал - Международно дружество, Париж; 1995 - Почетен медал, Дружество за подпомагане на изкуствата и други. Ан дьо Колбер-Христофоров има многобройни участия в Салон на Независимите, Салон на Френските артисти, Салон на малкия формат, Салон на жените художнички.  \r\nАн Христофоров признава, че за нея най-важно е да бъде свободна, за да може да рисува това, което вълнува душата ѝ. „Да съзреш Земята, да пренесеш цветовете и тамяна от един друг свят, да вкусиш дъха на времето – то е все едно да чуваш безкрайните песни и крясъците на звездите, надбягващи се в небосвода на Вселената…”, споделя френската художничка. Тя е майка на 4 деца и баба на 12 внука.  \r\nОмъжена е за българина проф. Боян Христофоров - един от известните специалисти по вътрешни болести и гастроентерология във Франция.  \r\nЕлена Панайотова е родена в София през 1964 г., в семейството на художниците Жана Костуркова и Тодор Панайотов. През 1989 г. завършва Художествена академия, специалност „Живопис“ в класа на проф. Д. Добрев. Има над 25 самостоятелни изложби в България, Австрия, Германия, Македония, Франция и други страни, както и многобройни участия в групови изложби и проекти. Работи в областта на рисунката, обекта, инсталацията, живописта, фотографията.  \r\n„Елена Панайотова е сръчна, находчива, експериментатор. Желанието ѝ да твори явно е толкова завладяващо, че ѝ е тясно в един коловоз. Тя винаги търси разнообразие, граничещо с хаотичност, но и педантично се вглежда в детайла. Работите ѝ са подчинени на заобикалящата ни вещественост, сякаш сама за себе си, но заедно с това крият добре обмислени послания. В тях трепти жива емоция; трудно бихме ги подминали с безразличие“, пише за Елена Панайотова изкуствоведката Светла Петкова.  \r\n„Винаги са ме привличали старите карти и като изображение, и като носители на познание за съответната епоха. Разбира се, картографията се появява по практически причини - търговия, пътуване, икономика, опознаване или завземане на нови територии. Но сега в нашето дигитално време на Google maps и сателитите, които виждат всичко, ми изглежда невероятно с каква акуратност линиите на старите карти следват брегове, реки, планини и местоположение на селища. От моята гледна точка това са и първи абстрактни изображения, пренасящи реалността в съвсем нереално измерение. За мен от години е удоволствие да интерпретирам стари карти, работейки с туш и мастила на хартия, да пътувам мислено из непознати земи и да следвам пътищата, преминати от древните картографи и изследователи”, казва авторката.", "date": "2018.08.14", "title": "Добрич: В Каварна ще бъде представена изложбата „Пътища на лятото“"}
{"url": "http://www.focus-news.net/news/2018/08/14/2555914/emagazin-makedoniya-anketa-na-ipi-za-na-referenduma-za-imeto-shte-glasuvat-324-protsenta-makedontsi-i-809-protsenta-albantsi.html", "text": "Анкета на Института за политически изследвания (ИПИ) разкрива, че 43.2 процента от гражданите биха гласували със „За“ на предстоящия референдум за името, докато 22 на сто биха били „против“, предава македонският портал  „еМагазин“ . \r\nСпоред анкетата, проведена между 6 и 10 август, 22 на сто от запитаните са заявили, че ще бойкотират референдума, а 12 на сто са отговорили, че не знаят как ще гласуват. \r\nОт запитаните, които са отговорили че ще гласуват със „За“ на референдума, 32.4 на сто са македонци, а 80.9 на сто са етнически албанци. Броят на македонците, които са отговорили, че ще гласуват с „Против“ е 26 процента, а 27 на сто от тях са отговорили, че ще бойкотират референдума. \r\nОт етническите албанци, 10 на сто са отговорили че ще гласуват „Против“, а 1.9 процента че ще бойкотират. \r\nАнкетата е проведена сред 1 110 пълнолетни респонденти.  Йонислав Дочев", "date": "2018.08.14", "title": "„еМагазин“ (Македония): Анкета на ИПИ: „За“ на референдума за името ще гласуват 32.4 процента македонци и 80.9 процента албанци"}
{"url": "http://www.focus-news.net/news/2018/08/14/2555922/plovdiv-v-grada-shte-se-provede-informatsionna-sreshta-po-tri-evropeyski-programi.html", "text": "Информационна среща по програмите „Европа за гражданите“, „Творческа Европа“ и „Предприемачество в сферата на културата, културното наследство и културното сътрудничество“ ще се проведе в Дома на културата „Борис Христов“, от 9.30 часа. Това съобщиха за  Радио „Фокус“ - Пловдив  от Областния информационен център. От 10.00 часа до 10.30 часа ще се състои инициативата отворени покани за представяне на проектни предложения по програма „Европа за гражданите“. От 10.30 часа до 11.00 часа ще бъдат представени основните приоритети по програмата „Творческа Европа“. От 11.00 часа до 11.30 часа ще бъде представена програмата „Предприемачество в сферата на културата, културното наследство и културното сътрудничество“, след което присъстващите ще могат да задават въпроси. \r\nМария РУСЕВА", "date": "2018.08.14", "title": "Пловдив: В града ще се проведе информационна среща по три европейски програми"}
{"url": "http://www.focus-news.net/news/2018/08/14/2555923/sofiya-vavezhda-se-organizatsiya-na-dvizhenieto-za-puskane-v-dvizhenie-na-troleybus-do-zh-k-mladost-2.html", "text": "Въвежда се организация на движението за пускане в движение на тролейбус до ж. к. „Младост“ 2. в София. Това съобщиха от пресцентъра на  Столична община . От днес се удължава маршрутът на тролейбусна линия №5. Линията се удължава по бул. „Андрей Сахаров“ и ул. „Св.Киприян“ до съществуващата крайна станция на автобусна линия №306 в ж. к. „Младост“  \r\nРазкриват се следните спирки:  \r\n-Код 2463 „ж. к. „Младост“ 1“ в посока ж. к. „Младост“ 2;  \r\n-код 2678 „бл.245 ж. к. „Младост“ 2“ в посока „Младост“ 2“; \r\n-крайна и начална за маршрута става спирка с код 0664 „ж. к. „Младост“ 2“;  \r\n-код 2677 „бл.245 ж. к. „Младост“ 2“ в посока надлез „Надежда“.", "date": "2018.08.14", "title": "София: Въвежда се организация на движението за пускане в движение на тролейбус до ж. к. „Младост“ 2"}
{"url": "http://www.focus-news.net/news/2018/08/14/2555924/varnenskiyat-i-velikopreslavski-mitropolit-yoan-shte-oglavi-bozhestvena-sveta-liturgiya-za-hramoviya-praznik-na-varnenskata-katedrala-uspenie-na-presveta-bogoroditsa-na-15-avgust.html", "text": "На 15 август (сряда) Негово високопреосвещенство Варненският и Великопреславски митрополит Йоан ще оглави Божествена света Литургия за храмовия празник на варненската катедрала \"Успение на Пресвета Богородица\" във Варна, предаде репортер на  Агенция „Фокус“ . Начало: 8.30 часа. \r\nНикола ПЕТКОВ", "date": "2018.08.14", "title": "Варненският и Великопреславски митрополит Йоан ще оглави Божествена света Литургия за храмовия празник на варненската катедрала \"Успение на Пресвета Богородица\" на 15 август"}
{"url": "http://www.focus-news.net/news/2018/08/14/2555926/burgas-s-normalna-intenzivnost-se-osashtestvyava-dvizhenieto-po-osnovnite-ulitsi-i-bulevardi-v-grada.html", "text": "С нормална интензивност се осъществява движението по основните улици и булеварди в града, предаде репортер на  Радио „Фокус“ – Бургас . Пътните настилки са сухи и  нормално проходими. \r\nСпокоен е трафикът в сутрешните часове по улиците „Иван Вазов“, „Христо Ботев“, „Генерал Гурко“, „Булаир“ и „Цар Симеон“. По-интензивно е движението по булевардите – „Тодор Александров“, „Демокрация“, „Сан Стефано“, както и по бул. „Захари Стоянов“ в ж.к. „Меден Рудник“. \r\nС нормална интензивност се осъществява движението на моторни превозни средства и в областната пътна мрежа. По-натоварено е по пътищата към курортите на юг и на север от града –  в двете посоки по отсечките Бургас – Созопол и Бургас – Слънчев бряг. \r\nВеселина НИКОЛОВА", "date": "2018.08.14", "title": "Бургас: С нормална интензивност се осъществява движението по основните улици и булеварди в града"}
{"url": "http://www.focus-news.net/news/2018/08/14/2555925/veliko-tarnovo-s-vecherna-sluzhba-i-litiyno-shestvie-shte-bade-otbelyazan-hramoviyat-praznik-na-manastira-pokrov-bogorodichen-v-svishtov.html", "text": "С вечерна служба и литийно шествие ще бъде отбелязан храмовият празник на манастира „Покров Богородичен” в Свищов. Това съобщи за  Радио „Фокус“ – Велко Търново  игуменът на манастира отец Христо Павлов. Службата ще бъде извършена от 17.00 часа, след което ще тръгне литийно шествие от манастира до близкото аязмо с чудотворната икона на Богородица, известна още като „Иконата на Божията майка със счупения пръст“.  Изображението на Дева Мария ще бъде поставено върху специална платформа. Отец Христо Павлов посочи, че на нея по традиция миряните поставят дрехи на болни и на здрави хора, за да оздравеят болните, а здравите да не се разболяват. Иконата лекува очни, нервни заболявания и безплодие. „Има случаи, при които жени, които 10 - 15 години не могат да заченат, след това раждат близнаци и тризнаци“, допълни отец Христо. Той посочи, че след като иконата бъде пренесена до извора, ще се извърши водосвет. След това в храма ще бъде раздаден курбан за здраве, който по традиция се приготвя с участието на кмета на Свищов Генчо Генчев. \r\nИгуменът на манастира подчерта, че пътят до манастира и до аязмото е изцяло асфалтиран, благодарение на Общината  и жители на града. Основен дарител на средствата е почетния гражданин на Свищов Ганчо Ламбев. По думите му традиционно на храмовия празник на манастира се стичат много хора. Присъства и католическата общност от целия регион – Русе, Белене и село Ореш. Преди две години в литийното шествие са се включили около 200 – 300 души от цяла Европа – Португалия, Италия, Испания и Франция. Присъствали са и мюсюлмани, както и будисти от Япония. \r\nНадежда КРЪСТЕВА", "date": "2018.08.14", "title": "Велико Търново: С вечерна служба и литийно шествие ще бъде отбелязан храмовият празник на манастира „Покров Богородичен” в Свищов"}
{"url": "http://www.focus-news.net/news/2018/08/14/2555928/pazardzhik-osem-tenisisti-ot-top-10-na-sveta-idvat-na-turnira-asarel-balgariya-oupan-v-panagyurishte.html", "text": "Общо осем състезатели от челните десетки на световните ранглисти при мъжете и жените ще участват в четвъртото издание на турнира по тенис на маса Seamaster 2018 ITTF World Tour Asarel Bulgaria Open в Панагюрище, който е с награден фонд 160 000 долара и ще се проведе до 19 август. Това утвърждава състезанието като най-силното в този вид спорт у нас, съобщиха от отдел „Комуникации“ на  „Асарел Медет“ АД . При мъжете пристигат вторият в класацията на Международната федерация от 3 август Сю Син от Китай, №5 в света и шампион от състезанието през 2017 година Димитрий Овчаров от Германия, №6 Томоказу Харимото от Япония, който е само на 15 години, както и олимпийският шампион от Рио де Жанейро и десетократен световен първенец (индивидуално и отборно) Ма Лонг от Китай, който е осми в ранглистата. При жените в България ще играе трикратната шампионка от Панагюрище (на единично и на двойки) Касуми Ишикауа от Япония, която и през този месец запази четвъртото място в света. Отново ще видим на турнира и сънародничките ѝ Мима Ито (№6 в класацията) и Миу Хирано (№9), както и златната медалистка от Игрите през 2014 г. Динг Нинг от Китай, която прелетя за един месец 10 места до №7. Генерален спонсор на едно от най-големите състезания в България за годината е „Асарел-Медет“ АД, най-значимото и структуроопределящо предприятие за региона на Панагюрище. Министерството на младежта и спорта подкрепя турнира финансово с 30 000 лв. целеви средства. Спонсори и тази година са китайската фирма „Double Fish“, българската пенсионноосигурителна компания „Съгласие“ и китайската транспортна компания „Seamaster“. Състезанието е едно от 12-те в календара от сериите Seamaster 2018 ITTF World Tour. В основната схема от българите с покана ще играят европейската шампионка за девойки Мария Йовкова, която е 217-а през този месец, и Станислав Голованов, който е №365 в ранглистата. „Интересът към турнира е много голям и от страна на зрителите. Билетите са на цена от 5 лева за ден за възрастен и 2 лева за деца. Направихме специални отстъпки за малките състезатели от клубовете по тенис на маса, които ще могат да се насладят на игра от световна класа на преференциални цени. Билетите ще могат да се купуват на касата в зала „Арена Асарел“ от 14 август“, съобщи Иван Александров, председател на Сдружение „Асарел България Оупън“, което организира престижния турнир.", "date": "2018.08.14", "title": "Пазарджик: Осем тенисисти от топ 10 на света идват на турнира „Асарел България Оупън“ в Панагюрище"}
{"url": "http://www.focus-news.net/news/2018/08/14/2555929/plovdiv-na-nyakolko-mesta-v-grada-se-izvarshvat-remontni-deynosti.html", "text": "На няколко места в града се извършват ремонтни дейности. Това съобщи за   Радио \"Фокус\"- Пловдив   дежурният в Областно пътно управление. По думите му пътните настилки в Пловдив и областта са сухи, видимостта е добра. Движението се извършва с нормална интензивност. \r\nОстава затворена за движение ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Затворена за движение на моторни превозни средства е и ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември. \r\nДвижението по пътя Югово-Лъки се осъществява в една лента поради пропадане на част от пътното платно. Преминаването в проблемния участък се регулира с пътни знаци. Ограничението е валидно до 30 септември. Остава в сила ограничението за преминаването на по-високи от 4 метра камиони през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е забранено и движението на камиони над 12 тона по пътя Поповица-Болярци заради намален габарит на пътното платно на мост. Движението по пътя Плодовитово – Първомай – Асеновград при км 6+832, в района на моста над река Марица е ограничено за моторните превозни средства над 5 тона поради намален габарит на пътното платно на стоманения мост на реката. Обходният маршрут е през Стара Загора – Поповица и пътят София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21.12.2018 г. \r\nМария РУСЕВА", "date": "2018.08.14", "title": "Пловдив: На няколко места в града се извършват ремонтни дейности"}
{"url": "http://www.focus-news.net/news/2018/08/14/2555916/reuters-turskata-lira-otslabva-malko-do-692-spryamo-shtatskiya-dolar.html", "text": "Турската лира е отслабнала малко до ниво от 6.92 спрямо щатския долар във вторник сутринта, предава  Reuters . \r\nВ понеделник лирата достигна рекордно ниска стойност от 7.24 спрямо щатския долар. В същия ден Централната банка обеща да предостави ликвидност, което е оказало слабо положително влияние върху валутата. \r\nЛирата, която приключи понеделник на ниво от 6.9 спрямо долара, загуби 45 процента от стойността си през тази година и предизвика притеснения сред чуждестранните инвеститори за състоянието на турската икономика.  Йонислав Дочев", "date": "2018.08.14", "title": "Reuters: Турската лира отслабва малко до 6.92 спрямо щатския долар"}
{"url": "http://www.focus-news.net/news/2018/08/14/2555932/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-avgust.html", "text": "„Софийска вода” временно ще прекъсне водоснабдяването в някои части на столицата на 14 август. Това съобщиха от пресцентъра на  дружеството . \r\nВъв връзка с подмяна на уличен водопровод на ул. „Даскал Стоян Попандреев“, кв. „Бояна“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Бояна“ - ул. \"Радецки\" ул. \"Кумата\" ул. \"Севастократор Калоян\", ул. \"Скакавица\", ул. \"Герганица\", ул. \"Васил Чекеларов\", ул. \"Балканска война\", ул. \"Саша Попов\", ул. \"Панорамен път\", ул. \"Проф. Н. Державин\", ул. \"Елша\", ул. \"Явор\", ул. \"Горска теменуга\", ул. \"Калинка\", ул. \"Ак. Михаил Арнаудов\", ул. \"Витошки бор\", бул. \"Цар Борис III\", ул. \"Синята скала\", ул. \"Морени\", ул. \"Планинец\", ул. \"Прохлада\", ул. \"Маринковица\", бул. \"А. Пушкин\", ул. \"Симеон Радев\", ул. \"Габровница\", ул. \"Околовръстен път\", ул. \"Даскал Ст. Попандреев\", ул. \"Радецки\", ул. \"Синята скала\" от бул. \"Цар Борис III\" до ул. \"Ак. Михаил Арнаудов\", ул. \"Десислава\" от ул. \"Църковна \" до ул. \"Герганица\" \r\nкв. \"Княжево\" - ж. п. София - Перник, ул. \"Дъбрава\", ул. \"Дивна\" ул. \"Княжевска\", ул. \"Кореняците\", ул. \"Звездица\", ул. \"Войводина могила\", ул. \"Люлински път\", бул. \"Цар Борис III\",ул. \"Кавак\", ул. \"Войнягово\", ул. \"Петко войвода\"; вилна зона \"Килийте\" - ул. \"Ак. Михаил Арнаудов\", ул.\"721\", ул. \"722\", ул. \"601\", ул. \"10-ти километър\", бул. \"Цар Борис III\" до бензиностанция OMV; кв. \"Горна баня\" - зоната между улиците- Ж. П. линията София-Перник, ул. \"Ехо\", ул. \"Извора\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьото езеро\", ул. \"Дон\", ул. \"Подлозище\", местност \"Подлозище\", Ж. П. линията София Перник, ул. \"Валозите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. \"Пушкин\" и ул. \"Резньовете\", ул. \"Буря\" и ул. \"Стефан Пешев\", ул. \"Урал\" пред църквата и ул. \"Проф. Иван Державин\" пред 4-то помощно у-ще. \r\nВъв връзка с подмяна на уличен водопровод на ул. „Поручик Григорий Загорски“, жк. „Люлин“ 5, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Блокове с номера: 368, 369, 370, 371, 464, 502, 504, 505, 506, 507, 508, 509, 510, 511, 512, 513, 522, 523, 523П, 524, 525, 526, 527, 528, 529, 531, 532, 533, 541, 545, 546, 561, 562, 563, 564, 565 и бул. „Д-р Петър Дертлиев“ от ул. „Кап. Иван Златев“ до бул. „Добринова скала“,  ул. „Ицках Грациани“ от ул. „Филиповско шосе“ до бул. „Захари Стоянов“ ж.к. „Филиповци“ и  кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“ 5 на последната спирка на автобус №310 пред бл. 531 и кв. „Филиповци“ – на площада до паметника. \r\nВъв връзка с монтаж на кран на ул. „Св. Петка“, вилна зона „Манастира“ с. Бистрица , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: вилна зона „Косанин дол“, вилна зона „Беликата“, вилна зона „Батийница“, вилна зона „Бяла нива“, вилна зона „Градище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: вилна зона „Косанин дол“ ул. „Забел“. \r\nВъв връзка с реконструкция на уличен водопровод на ул. „Резбарска“, жк. „Хаджи Димитър“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. \"Макгахан\" ,ул.“Острово\", ул. \"Първа Българска армия\", ул. \"Резбарска\", ул. \"бул. Данаил Николаев\", ул.“Владайска река\" и ул. \"Медникарска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Макгахан“ ъгъла с ул. „Уошбърн. \r\nВъв връзка с подмяна на сградно водопроводно отклонение на ул. „Бесарабия“, кв. „Васил Левски“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Витиня“, ул. „Рилска обител“, ул. „Стоян Попов“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.14", "title": "„Софийска вода” временно ще прекъсне водоснабдяването в някои части на столицата на 14 август"}
{"url": "http://www.focus-news.net/news/2018/08/14/2555933/blagoevgrad-remontni-deynosti-se-izvarshvat-po-ulitsa-maritsa-dvizhenieto-v-nyakoi-uchastatsi-ot-neya-e-ogranicheno.html", "text": "Ремонтни дейности се извършват по улица „Марица“, движението в някои участъци от нея е ограничено, предаде репортер на   Радио „Фокус“ – Пирин . Нормално натоварен е трафикът по основните улици и булеварди в Благоевград. Пътните настилки са сухи и проходими, времето е слънчево. Интензивен към този час е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През нощта няма регистрирани тежки инциденти. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.14", "title": "Благоевград: Ремонтни дейности се извършват по улица „Марица“, движението в някои участъци от нея е ограничено"}
{"url": "http://www.focus-news.net/news/2018/08/14/2555930/kyustendil-dvizhenieto-po-am-struma-v-rayona-na-yazovir-dyakovo-se-osashtestvyava-v-edna-lenta-poradi-remont-na-ustroystvo-za-zapisvane-na-trafika.html", "text": "Движението по автомагистрала „Струма“ при км 49+500 в района на язовир „Дяково“ се осъществява в една лента поради краткотрайни ремонтни работи по отстраняване на повреда на устройство за записване на пътния трафик. Това съобщиха за  Радио „Фокус“ – Кюстендил  от Областно пътно управление – Кюстендил. В посока София – Благоевград за интервала от 8.00 часа до 12.00 часа преминаването се извършва с пропускане на МПС във външната активна лента за движение, а за интервала от 13.00 часа до 18.00 часа в посока Благоевград – София движението се пропуска във вътрешна изпреварваща лента за движение.  \r\nДвижението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. Освен това движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно до 14 август. Също така движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. \r\nЛивия НИНОВА", "date": "2018.08.14", "title": "Кюстендил: Движението по АМ „Струма“ в района на язовир „Дяково“ се осъществява в една лента поради ремонт на устройство за записване на трафика"}
{"url": "http://www.focus-news.net/news/2018/08/14/2555931/sport-novak-dzhokovich-zapochna-s-pobeda-uchastieto-si-v-sinsinati.html", "text": "Новак Джокович започна с победа участието си на турнира от сериите „Мастърс“ в американския град Синсинати. Сръбският тенисист елиминира Стийв Джонсън с 6:4, 7:6 в двубой, продължил над два часа. Във втория кръг Джокович ще играе срещу французина Адриан Манарино. Резултати от другите срещи в кръга: \r\nДенис Шаповалов-Франсис Тиафо 7:6, 3:6, 7:5 \r\nБеноа Пер-Давид Ферер 6:2, 6:2  \r\nБрадли Клан-Максимилиан Мартерер 7:6, 6:4 \r\nЛеонардо Майер-Майкъл Мо 6:4, 1:6, 6:4", "date": "2018.08.14", "title": "Спорт: Новак Джокович започна с победа участието си в Синсинати"}
{"url": "http://www.focus-news.net/news/2018/08/14/2555937/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-grada-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между Габрово и село Стоманеците. В отсечката при км 7+060 една от лентите за движение е стеснена, поставена е необходимата сигнализация, а срокът за приключване на дейностите е 31 август. Това съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са сухи, движението е натоварено. Времето е ясно и слънчево, без мъгли и намалена видимост.  \r\nОграничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. \r\nЛуиза ТРАНЧЕВА", "date": "2018.08.14", "title": "Габрово: Пропаднал участък от асфалтовата настилка затруднява движението в участък от пътя между града и село Стоманеците"}
{"url": "http://www.focus-news.net/news/2018/08/14/2555935/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada.html", "text": "Интензивно е движението по главните булеварди и кръстовища в началото на работния ден. Пътните настилки са сухи и проходими, а времето – ясно и слънчево, предаде репортер на  Радио „Фокус“ – Велико Търново . По – засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по улица „Магистрална“, която  съвпада с път София – Варна. Всички светофарни уредби към момента работят нормално. Две улици в старата част на града са затворени за ремонт на водопроводна мрежа. Ограничението важи за отсечките „Иван Вазов“ и „Велчо Джамджията“. Дейностите трябва да приключат до 31 август. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални.  Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.08.14", "title": "Велико Търново: Интензивно е движението по главните булеварди и кръстовища в града"}
{"url": "http://www.focus-news.net/news/2018/08/14/2555939/plovdiv-vodata-e-spryana-v-nyakoi-rayoni-v-kv-yuriy-gagarin-zaradi-remont.html", "text": "Поради изместване на водопровод в кв.“Юрий Гагарин“ до ж.к.“Олимпия Резидънс“, водата ще бъде спряна по бул.“България“, ул.“Барикадите“ и ул.“Гонда вода“. Това съобщиха за   Радио „Фокус“- Пловдив   от  Водоснабдителното дружество , обслужващо региона. Водоподаването ще бъде нарушено днес от 09.00 до 17.00 часа.  \r\nМария РУСЕВА", "date": "2018.08.14", "title": "Пловдив: Водата е спряна в някои райони в кв. „Юрий Гагарин“ заради ремонт"}
{"url": "http://www.focus-news.net/news/2018/08/14/2555936/pregled-na-osnovnite-temi-v-burgaskiya-pechat.html", "text": "„Турската лира изчезна в бургаските чейнджове“ е водещото заглавие на регионалния всекидневник  „Черноморски фар“ . След срива на валутата в южната ни съседка, туристи по морето и жители на региона масово тръгнаха на шопинг. \r\n„Терените на бившия ГУМ да станат градски площад“  е друга от водещите теми на днешни брой. Общината ще се опита  да сложи край на дългогодишния съдебен лабиринт с терените на площад „Тройката“, като отреди цялото пространство за градски площад. Чрез смяната на предназначението на имотите ще се стопират заявените инвестиционни намерения за изграждането на нов търговски център. \r\nТемата на броя е „Бизнесът настръхна срещу новите забрани за пушене, въздържателите – доволни“. Край на пушенето в пристройки на заведения. Забраняват се също наргилетата и електронните цигари. Това гласят новите промени, които вече са пуснати за обществено обсъждане до 5 септември. \r\nИнтервюто в броя е с Павлин Димитров, управител на остров „Света Анастасия“, а темата: „Август е сватбеният месец на острова“.", "date": "2018.08.14", "title": "Преглед на основните теми в бургаския печат"}
{"url": "http://www.focus-news.net/news/2018/08/14/2555938/to-vima-gartsiya-gratskata-bregova-ohrana-razsledva-intsidenta-s-turskite-ribari-proizveli-izstreli-s-avtomatichno-orazhiya.html", "text": "Гръцката брегова охрана разследва инцидента с турски рибари, произвели изстрели с автоматично оръжие в непосредствена близост до лодка на техни колеги от Гърция, съобщава електронното издание  To Vima , като уточнява, че произшествието се е случило край остров Лерос в Егейско море.  \r\nРибарят Костас Цифтис, който е бил на борда на гръцкия кораб, разказа пред телевизия An1, че е ловувал близо до гръцкия остров Калаподи, само на 300 метра от остров Лерос, когато е забелязал турска рибарска лодка, плаваща в неговата посока. Цифис призна, че е бил принуден да поеме курс към турския кораб, за да защити оборудването си, след което е подал сигнал. В резултат бреговата охрана на Гърция се е налочила към мястото на инцидента. На свой ред турският кораб се е отдалечил. \r\n„Те [рибарите от турския рибар] ми дадоха знак, че ще ми дадат улова, но трябва да мълча и да напусна района\", допълни Цифтис. \r\nПрисъствието на турски рибари в гръцките териториални води е ежедневен феномен, увери Цифтис, като добави, че ежедневно вижда около 30 риболовни лодки, плаващи под турски флаг. Съгласно думите му, това създава проблеми за гърците, пребиваващи се с улов на риба. Тереза Герова", "date": "2018.08.14", "title": "To Vima (Гърция): Гръцката брегова охрана разследва инцидента с турските рибари, произвели изстрели с автоматично оръжия"}
{"url": "http://www.focus-news.net/news/2018/08/14/2555940/blagoevgrad-dvizhenieto-po-am-struma-mezhdu-novo-delchevo-i-kulata-se-osashtestvyava-v-izprevarvashtata-lenta.html", "text": "Движението по автомагистрала „Струма“ между Ново Делчево и Кулата от км 152+000 до км 166+000 се осъществява в изпреварващата лента, при стеснена активна лента за движение поради косене в средната разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост, съгласно създадената организация на движение до 17 август. Към този час интензивен е трафикът по автомагистрала „Струма“ и главен път Е-79 по направлението София – Кулата и обратно. Натоварен е и трафикът по второкласен път – 19 Симитли – Гоце Делчев в посока от и за Банско. В Област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛивия НИНОВА", "date": "2018.08.14", "title": "Благоевград: Движението по AM „Струма“ между Ново Делчево и Кулата се осъществява в изпреварващата лента"}
{"url": "http://www.focus-news.net/news/2018/08/14/2555927/zoran-zaev-gradim-priyatelstvo-s-balgariya-ne-tryabva-da-zabravyame-koy-ni-pomaga.html", "text": "Македонското електронно издание  „Фактор“  цитира още едно изявление на министър-председателя Зоран Заев по повод напрежението, което възникна с България след коментарите му за характера на Илинденско-Преображенското въстание. \r\n„Аз съм много внимателен човек. И правя всичко възможно за създаване на приятелство. Гледам да оставя суетата настрана. Република България е партньор на Македония“, подчерта Заев по отношение на изявлението на президента ни Румен Радев.  \r\n„България демонстрира това партньорство непрекъснато. Тя организира среща за Западните Балкани и ЕС. Подкрепя всички страни, включително и Република Македония\", заяви Заев и добави, че министрите на външните работи на България и Гърция са се борили сякаш за собствената си родина, за да стане възможно Македония да получи дата за начало на преговорите. \r\n„Повтарям всичко това, защото не е редно да ги забравяме. Трябва да уважаваме този, който ни помага! Македония винаги ще помага с всичко, от което се нуждае България. Призовавам всички ни да оставим настрана политическите интереси, голия популизъм и това, което ни прави по-малко внимателни\", добави македонският премиер.  \r\n„Договорът за приятелство и добросъседство потвърди всичко това с нашите подписи. Ние все още трябва да уважаваме и да градим приятелството, което е от взаимен интерес за двете страни и преди всичко за бъдещите поколения. Вече отбелязваме общата ни история, тя е част от цялата ни история\", отбеляза Заев. Тереза Герова", "date": "2018.08.14", "title": "Зоран Заев: Градим приятелство с България, не трябва да забравяме кой ни помага"}
{"url": "http://www.focus-news.net/news/2018/08/14/2555945/liderat-na-ataka-volen-siderov-shte-dade-izvanreden-brifing-pred-rzi-burgas.html", "text": "Лидерът на Атака Волен Сидеров ще даде извънреден брифинг пред РЗИ-Бургас (ул.Александровска 120). Това съобщиха от  пресцентъра на ПП Атака . Брифингът ще се състои от 11.00 часа на тема: Бургаски злоупотреби с власт.", "date": "2018.08.14", "title": "Лидерът на Атака Волен Сидеров ще даде извънреден брифинг пред РЗИ-Бургас"}
{"url": "http://www.focus-news.net/news/2018/08/14/2555942/pregled-na-osnovnite-temi-v-shumenskiya-pechat.html", "text": "„Средно по 1000 лева за отчуждена нива по трасето на магистрала „Хемус“, е водещото заглавие във  вестник „Шуменска заря“ . Започна отчуждаването на земите, през които ще мине трасето от автомагистрала „Хемус“. Новата отсечка е между пътен възел „Белокопитово“ и пътен възел „Буховци“. Заповедта на министъра на регионалното развитие и благоустройството Николай Нанков е публикувана на сайта на ведомството. Отчуждаването се извършва на основание на Закона за държавната собственост” . „Златни медали за “Веселите баби“ от Вехтово“, пише вестникът. Певиците от групата “Веселите баби“ , към Народното читалище “Пробуда-27.XII.1927“ в шуменското село Вехтово, от години съхраняват и популяризират автентичния български фолклор. „Само с група „Сигнал“ има сключен договор за „Арена Шумен“, информира ежедневникът. Само група „Сигнал“ засега е сключила договор за ползване на „Арена Шумен“ за предстоящия им концерт на 5 септември. „Шуменска заря“ научи, че се подготвя изменение в общинска наредба, която ще регламентира цената за ползване на залата съобразно броят на зрителите. Тези дни новите текстове ще бъдат качени на сайта на община Шумен за обществено обсъждане. „Шуменските мажоретки ни представят на юбилейния Карнавал на цветята в Дебрецен“, съобщава вестникът. Мажоретният състав „Шумен“, с треньори Снежана Иванова и Мариола Спасова, ще представя Шумен от 16 до 22 август на юбилейното петдесето издание на прочутия Карнавал на цветята в побратимения унгарски град Дебрецен. Общо 28 грации от класната ни мажоретна школа ще преминат играейки петкилометровото карнавално дефиле по булевардите на града.  „Повишен риск от пожари в горите“, предупреждава всекидневникът. Заради очакваното през тази седмица повишение на температурите и засушаването през следващата десетдневка, се повишава риска от възникване на горски пожари, предупреждава инж. Красимир Христов от ДГС-Шумен. От началото на годината на територията на стопанството е възникнал само един пожар, който е угасен своевременно от служители на пожарната и горското и опожарената територия е съвсем малка.", "date": "2018.08.14", "title": "Преглед на основните теми в шуменския печат"}
{"url": "http://www.focus-news.net/news/2018/08/14/2555943/pazardzhik-ogranichenie-na-dvizhenieto-na-tovarni-avtomobili-s-teglo-nad-10-tona-ima-na-mosta-v-selo-boshulya.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Най-интензивно е движението по главен път I-8 Пловдив-Пазарджик-Белово-Костенец. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.14", "title": "Пазарджик: Ограничение на движението на товарни автомобили с тегло над 10 тона има на моста в село Бошуля"}
{"url": "http://www.focus-news.net/news/2018/08/14/2555948/shumen-intenziven-e-trafikat-po-osnovnite-republikanski-patishta-na-teritoriyata-na-oblastta.html", "text": "Интензивен е трафикът по основните републикански пътища на територията на област Шумен, предаде репортер на  Радио „Фокус“- Шумен . Сред натоварените участъци са пътна връзка „Белокопитово“ за включване в АМ „Хемус“ в посока Варна, кръговото кръстовище на 7-ми км по главен път София-  Варна, като в района на близката бензиностанция има стационарна камера за контрол на скоростта. Натоварено е и при кръговото кръстовище за кв. „Макак“. Няма ремонтни дейности по пътищата първи, втори и трети клас, без нови промени остава и организацията на движение в областта. Върбишки проход е затворен. В сила е забраната за товарни автомобили над 10 тона,  по пътя Радко Димитриево- Друмево, обходът е Шумен- Овчарово- Друмево. \r\nИвелина ИВАНОВА", "date": "2018.08.14", "title": "Шумен: Интензивен е трафикът по основните републикански пътища на територията на областта"}
{"url": "http://www.focus-news.net/news/2018/08/14/2555949/ministar-krasimir-valchev-ot-2019-g-uchitelskite-zaplati-shte-se-uvelichat-s-20.html", "text": "От 2019 г. учителските заплати ще се увеличат с 20%. Това каза министърът на образованието и науката Красимир Вълчев в интервю за предаването „Тази сутрин“ по  бТВ . \r\n„Ще има ново увеличение на заплатите на учителите с около 20% - с толкова вече договорихме увеличението на минималните работни заплати за съответните учителски длъжности. То е предвидено от 1 януари със средносрочната бюджетна прогноза – това ще бъде заложено и в Закона за държания бюджет“, каза още министър Вълчев и посочи, че 330 млн. лв. са отделени за това увеличение.  \r\n„Важното е, че проведохме този политически разговор и взехме това решение, че учителите са най-важни и трябва да инвестираме в тях. Минималната заплата, която в момента е 760 лв. за длъжността младши учител и учител, ще се увеличи на 920 лв. – това е основната заплата. Иначе средната брутна заплата, е около 1080 лв. Тя е близка до общата средна на страната. След увеличението тя ще стане близо 1300 лв. – това е брутната. А нетната вероятно ще е между 1000 и 1100 лв., но това е индивидуално и зависи от клас прослужено време и т.н.“, обясни министърът. \r\nНа въпрос дали ще изпълни обещанието си да вдигне учителските заплати двойно до края на мандата на ГЕРБ, Вълчев отговори: „Да, и това може да го видим в одобрената от правителството средносрочна бюджетна прогноза. За 2019, 2020 и 2021 г. имаме заложени 330 млн. лв. с всяка година повече. В края на мандата една нетна учителска заплата трябва да бъде над 1500 лв., а минималната – над 1300 лв.“, обясни министърът.  \r\nТой посочи, че малко преди 15 септември има дефицит на учители, като най-трудно се намират педагози по информационни технологии, физика и математика. „Средната възраст на един български учител е около 50 години“, заяви Вълчев.", "date": "2018.08.14", "title": "Министър Красимир Вълчев: От 2019 г. учителските заплати ще се увеличат с 20%"}
{"url": "http://www.focus-news.net/news/2018/08/14/2555946/ministar-krasimir-valchev-nimh-kategorichno-iska-razvod-a-ban-ne-dava.html", "text": "Стана ясно, че НИМХ категорично иска развод, а БАН не дава. Това каза министърът на образованието и науката Красимир Вълчев в интервю за предаването „Тази сутрин“ по  бТВ . \r\nМинистър Вълчев припомни, че България има хидрометеорологична служба от близо 130 години. „Надявам се, че няма сега да има прекъсване на хидрометеорологичното обслужване. Вчера стана ясно, че НИМХ категорично иска развод, а БАН не дава. Доколкото разбрах от десетилетия има такива нагласи за излизане от БАН. Всъщност НИМХ в тази си 130-годишна история през близо половината време е бил извън Академията – той не е типичният научен институт, при него научната дейност е по-малката част. Той има международни ангажименти, изпълнява ангажименти по три закона и ние не можем без него и трябва да го запазим при всички положения“, обясни той. \r\nВълчев коментира, че тези 15 млн. лв., които бяха отпуснати допълнително на БАН, са разпределени по критерии от Общото събрание в зависимост от научната дейност на институтите. По думите му за метеоролозите увеличението на средствата е около 5-6%. „Критериите са справедливи дотолкова, доколкото отчитат научните критерии, но не и специфичните критерии на НИМХ. Дългосрочният проблем, който поставят от НИМХ, е отношението към тях и способността на Общото събрание на БАН да бъде достатъчно отговорно“, обясни той. \r\nМинистърът посочи, че конкретните ангажименти, които са били договорени по време на срещата при него, са били МОН да подпомогне до края на годината НИМХ. „И ние изпълняваме това. Другото беше БАН в рамките на бюджета си да потърси допълнителни възможности. А за следващата година да търсим самостоятелност на НИМХ в рамките на БАН. Не искаме ние да взимаме решението за изваждане на НИМХ от БАН – те трябва да се разберат и да вземат решението в дух на съгласие. Седем или осем сектора ползват данните от НИМХ, те имат и международни ангажименти, така че не можем да ги оставим“, коментира Вълчев. \r\nТой обясни, че от всички средства, които са гласувани тази година - около 65 млн. лв. увеличение, около 50% ще отидат в БАН. „Следващата година пак ще имаме това увеличение и ще имаме възможност пак допълнително да подкрепим системата за научните изследвания. А аз разглеждам НИМХ като част от системата на научните изследвания“, каза още Вълчев.", "date": "2018.08.14", "title": "Министър Красимир Вълчев: НИМХ категорично иска развод, а БАН не дава"}
{"url": "http://www.focus-news.net/news/2018/08/14/2555941/dw-sasht-zamrazyavat-kontaktite-s-rusiya-v-ramkite-na-don.html", "text": "Новият бюджет на Пентагона предвижда ограничаване на военното сътрудничество с Русия, отбелязва  Deutsche Welle   в руската си редакция. \r\nОтделни точки предвиждат замразяване на контактите в рамките на Договора за установяване на режима Открито небе (ДОН), подписан през 1992 г. между страните от НАТО и държавите от бившата Организация на Варшавския договор. Неговата цел да бъде гарантирана възможността за изпълнението на наблюдателни полети над отделните страни. \r\nКакто се отбелязва в документа, във връзка с това, че Русия нарушава условията на договора, използвайки например получената информация за разузнавателни цели, се забранява отделянето на финансови средства за гарантиране на изпълнението на договора до момента, в който Москва представи доказателства, че съблюдава споразумението. Тереза Герова", "date": "2018.08.14", "title": "DW: САЩ замразяват контактите с Русия в рамките на ДОН"}
{"url": "http://www.focus-news.net/news/2018/08/14/2555952/rumen-petkov-abv-nastoyavam-ministar-valchev-da-svede-bukvalno-do-sedmitsa-legitimiraneto-na-diplomite-koito-nashite-mladezhi-poluchavat-v-es.html", "text": "Настоявам министър Вълчев да сведе буквално до седмица легитимирането на дипломите, които нашите младежи получават поне в ЕС. Това каза председателят на ПП АБВ Румен Петков в предаването  „Тази сутрин“  по бТВ. „Искам да се обърна към министъра на образованието Красимир Вълчев с две молби. Първо да каже ясно държавата трябва ли да продължи да има отношение към финансирането на частните училища, защото това е избор. Ако ние искаме да концентрираме ресурс и качество на образованието, АБВ е убедено, че държавата трябва да се концентрира върху държавните училища“, каза още той. „И второ – ние от АБВ настояваме да вземе всички мерки, да сведе буквално до седмица легитимирането на дипломите, които нашите младежи получават поне в ЕС, защото иначе държавата години наред е съучастник в това да ги прогонва. Те отиват, получават своето образование, връщат се тук и 6-8 месеца не могат да легитимират образованието, защото минават през един безумни процедури. Аз настоявам министър Вълчев да се срещне с младежите от АБВ, защото те имат много силни аргументи и в двете посоки“, заяви още лидерът на АБВ.", "date": "2018.08.14", "title": "Румен Петков, АБВ: Настоявам министър Вълчев да сведе буквално до седмица легитимирането на дипломите, които нашите младежи получават в ЕС"}
{"url": "http://www.focus-news.net/news/2018/08/14/2555947/burgas-prokuraturata-povdigna-dve-obvineniya-na-bencho-benchev-nalozhena-mu-e-parichna-garantsiya-ot-50-000-lv.html", "text": "Районна прокуратура – Бургас предяви обвинение на Бенчо Бенчев за това, че в периода  от 2 август до 4 август 2018 г. в Република Гърция и Република Турция, е спомогнал за това, обвиняемо лице  да избегне и да бъде осуетено спрямо него наказателно преследване, без да се е споразумял с това лице, преди да е извършило самото престъпление – престъпление по чл.294, ал.1 от НК. Това съобщиха от пресцентъра на  Апелативна прокуратура – Бургас . \r\nНа Бенчо Бенчев е предявено обвинение и за това, че на 5 август 2018 г. в Бургас, държал боеприпаси без да има разрешително за това – престъпление по чл.339, ал.1 от НК. \r\nНа Бенчо Бенчев е наложена мярка за неотклонение „парична гаранция“ в размер от 50 000 лв. Наложена му е и мярка за процесуална принуда „забрана за напускане пределите на страната“.", "date": "2018.08.14", "title": "Бургас: Прокуратурата повдигна две обвинения на Бенчо Бенчев, наложена му е парична гаранция от 50 000 лв."}
{"url": "http://www.focus-news.net/news/2018/08/14/2555951/pregled-na-osnovnite-temi-vav-velikotarnovskiya-pechat.html", "text": "„Посред лято доматите са по-скъпи от зимата“, е заглавие от първа страница на областния всекидневник  „Янтра Днес” . На Общинския пазар във Велико Търново кило розови домати стига 3,50 лв. посред лято и стана по-скъпо от зимата, когато вкусният зеленчук можеше да се намери и под 3 лв., макар и от оранжерия. Производители  се оправдават, че тази година сушата и дъждовете са съсипали доматите. \r\n„Детско погребение на 3000 г. откриха на крепостта „Ряховец“, пише още вестникът. Детско погребение на над 3000 г, откриха археолозите Илиян Петракиев и Мая Иванова при разкопки на крепостта „Ряховец“ край Горна Оряховица. Гробът е от ранната желязна епоха, датира от 1200 г. пр. Хр. и е разположен извън очертанията на крепостната стена.  \r\n„Пътник открадна 222 лв. от автобус“, е новина от криминалната хроника.  \r\nВ изданието ще откриете интервю с шеф Иван Манчев, който разказва за кошмарите в кухнята и черешката в кулинарията.   \r\n„Джунгла и сметище сана южният вход на Велико Търново“, е заглавие от другия областен ежедневник -  „Борба“ . Ужасното състояние, в което се намира южният вход на Велико Търново, стряска пътуващи и създава изключително неприятно впечатление при влизане и излизане от старата столица. „След множество сигнали от шофьори наш екип видя фрапиращи гледки на място вчера“, посочват от медията. \r\n„Студентка от Лондон доведе свои чуждестранни колеги на стаж в социални заведения“, е друга тема от вестника. 22-годишната студентка по психология от Лондонския университет Royal Holloway Мирела Великова доведе във Велико Търново на едномесечен стаж петнадесет колеги от престижни британски университети. Макар да е родом от Русе, чувства старата столица като втори дом, защото семейството й развива бизнес тук.  \r\n„Жена гонила журналист, отива на съд с обвинение“, е новина от криминалната хроника на всекидневника. На първа страница на областния ежедневник е поместен и материал, разказващ за палмова градина, която расте в търновския квартал „Колю Фичето“.", "date": "2018.08.14", "title": "Преглед на основните теми във великотърновския печат"}
{"url": "http://www.focus-news.net/news/2018/08/14/2555944/rumen-petkov-abv-po-moi-vpechatleniya-po-dimitar-zhelyazkov-i-negovoto-obkrazhenie-ne-se-e-rabotilo-godini-nared.html", "text": "По мои впечатления по Димитър Желязков и неговото обкръжение практически не се е работило години наред. Това каза председателят на ПП АБВ Румен Петков в предаването  „Тази сутрин“  по бТВ.  \r\nПопитан дали при ареста на Митьо Очите през 2007 г., когато той е бил министър на вътрешните работи, е имало информация, че Димитър Желязков има контакти с хора от политическата власт, лидерът на АБВ отговори, че приказки винаги е имало, но доказателствен материал в тази посока никога не е виждал. „За съжаление политическото ни ежедневие би ни дало основание един цял ден да се връщаме в скандали и скандали, защото не раждаме друго. Полицейската операция по залавянето групата на Димитър Желязков и участниците в нея беше много силна и добре организирана с участие на Прокуратурата. За съжаление е единственият случай в новата ни история, в който организирана престъпна група от 17 души беше арестувана и всички получиха осъдителни присъди, което е показателно за качеството на събрания доказателствен материал и за липсата на каквото и да е влияние и възпрепятстване на правораздаването, с което МВР може да се гордее“, допълни той.  \r\n„Между другото трябва специално да кажа, че ДОТИ (Дирекция „Оперативно-техническа информация“) тогава свършиха блестяща работа. След това се случи нещо лошо – всички тези хора през 2009 година бяха уволнени от МВР. Всъщност тогава министър Цветанов, дали това е целял е друг въпрос, се каза: „Ето, посегналите на Митьо Очите, посегналите на Будимир Куйович са вън от системата, ние ги изгонваме“. Това не означава, че е имало някакъв политически чадър. За да арестуват 17 души, да вкарат всички тези 17 души в затвора е изключено да се говори за какъвто и да е чадър“.  \r\n„По мои впечатления по г-н Желязков и неговото обкръжение практически не се е работило години наред. Не бих седнал да отрека, че е имало умишлено затваряне на очи. Много добре е известно - това е човек, който системно присъства в криминалните хроники - един път годишно него или негов близък го гърмят. Това е достатъчно сериозен аргумент да се впрегне правоохранителната система с всичките си инструменти. Ние постоянно правим някакви служби за подслушване – в МВР, в ДАНС. Сега сигурно в новата комисия ще се направи, но за какво ги правим като от тях няма никакъв резултат – не повече от 2-3 % влизат в съдебна зала от събраните материали. Трябва да констатираме, че по такъв тип хора има един период от време, в който не се е работило“, заяви още Петков.  \r\nТой коментира, че няма обяснение какво прави един общински съветник заедно с човек като Димитър Желязков. „Въпросът е политическата сила, която го е издигнала с какви аргументи го е направила. Една структура, която претендира за социална същност, за да издигне човек, който сменя скъпи коли, и да го направи зам.-председател на общинския съвет в Бургас, се изисква доста безочие“, заяви той. \r\nНа въпрос има ли черни каси в партиите, Румен Петков отговори, че в АБВ няма. „Аз по принцип избягвам такъв тип контакти – те са не просто нехигиенични, те са вредни за политиката. Сигурно са изкушаващи и вероятно на някои политици статуса показва, че са се поддавали тук-там на изкушенията. За нас от АБВ има изключително значение България да бъде стожер на истината в региона“.", "date": "2018.08.14", "title": "Румен Петков, АБВ: По мои впечатления по Димитър Желязков и неговото обкръжение не се е работило години наред"}
{"url": "http://www.focus-news.net/news/2018/08/14/2555953/negovo-visokopreosveshtenstvo-vrachanskiyat-mitropolit-grigoriy-shte-oglavi-praznichnite-bogosluzheniya-za-hramoviya-praznik-na-cherepishkata-sveta-obitel-uspenie-na-presveta-bogoroditsa.html", "text": "Негово високопреосвещенство Врачанският митрополит Григорий  ще оглави празничните богослужения за храмовия празник на Черепишката света обител \"Успение на Пресвета Богородица\", предаде репортер на  Агенция \"Фокус\" . \r\nПразничната програма за храмовия празник на Черепишката света  обител \"Успение на Пресвета Богородица\", започва на 15 август (сряда), с празнична архиерейска света Литургия, оглавена от Негово високопреосвещенство Врачански митрополит Григорий.  Начало: 09.00 часа.  \r\nНикола ПЕТКОВ", "date": "2018.08.14", "title": "Негово високопреосвещенство Врачанският митрополит Григорий ще оглави празничните богослужения за храмовия празник на Черепишката света обител \"Успение на Пресвета Богородица\""}
{"url": "http://www.focus-news.net/news/2018/08/14/2555954/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция „Фокус”   от Планинска спасителна служба (ПСС) при БЧК. Преобладава слънчево и ясно време в по-голямата част от страната, а по билата духа слаб до умерен вятър. Сутрешните температури са от 12 до 15 градуса. От лифтовите съоръжения работят 2 и 4-та линия в Пампорово, кабинковият и Ситняковският лифт в Боровец и Банско.    \r\nИма няколко дребни инцидентa с парапланинисти време на състезание, което се провежда в района на Сопот. Екипи на спасителната служба са реагирали веднага. Случаите са преминали успешно, няма сериозни пострадали.  \r\nИнформация за обстановката в планините може да намерите на  .", "date": "2018.08.14", "title": "ПСС: Отлични са условията за туризъм в планините"}
{"url": "http://www.focus-news.net/news/2018/08/14/2555934/kristian-vigenin-bsp-babh-e-darzhava-v-darzhavata-razpredelyashta-bezkontrolno-sredstva.html", "text": "Искахме оставката на министъра на земеделието Румен Порожанов още през юли, когато стана ясно, че БАБХ и съответно неговото министерство не са в състояние по адекватен начин да се справят със ситуацията в с. Болярово. Последната им стъпка, която буквално е подигравка с хората там, е с обществена поръчка за тестове за чума по дребните преживни животни, която препотвърди нуждата от тези оставки на министъра, който носи политическа отговорност. Ако не е той, редно е министър-председателят Бойко Борисов да поеме такава отговорност, защото той назначава директора на БАБХ. Това каза по БТВ народният представител от ПГ на „БСП за България” Кристиан Вигенин, съобщиха от  пресцентъра на партията . По думите му директорът на БАБХ д-р Дамян Илиев отдавна е трябвало да се оттегли от тази позиция по различни мотиви. Народният представител призова прокуратурата да се самосезира по случая. Вигенин заяви, че към него са се обърнали множество граждани и журналисти със сигнали за дейността на БАБХ. „Агенцията се е превърнала в държава в държавата, която безконтролно преразпределя потоци от средства. Има поне няколко обществени поръчки, които по-специално трябва да бъдат прегледани, а иначе е нужна и проверка за правомощията на тази институция”, категоричен беше Вигенин.", "date": "2018.08.14", "title": "Кристиан Вигенин, БСП: БАБХ е държава в държавата, разпределяща безконтролно средства"}
{"url": "http://www.focus-news.net/news/2018/08/14/2555957/veliko-tarnovo-pet-sela-na-teritoriyata-na-obshtinata-ostavat-bez-voda-poradi-avarii.html", "text": "Пет села на територията на община Велико Търново остават без вода. Това съобщиха за  Радио „Фокус“ – Велико Търново  от ВиК - Велико Търново. Ще бъде нарушено водоподаването в Леденик, Шемшево, Балван, Ветринци и Ново село. Причината е необходимост от извършване на авариен ремонт на водопроводната мрежа. Дейностите ще започнат в 10.00 часа и се очаква да приключат до 17.00 часа.  \r\nМария НЕДЕВА", "date": "2018.08.14", "title": "Велико Търново: Пет села на територията на общината остават без вода поради аварии"}
{"url": "http://www.focus-news.net/news/2018/08/14/2555955/sport-serina-uilyams-se-klasira-za-vtoriya-krag-na-turnira-v-sinsinati.html", "text": "Бившата номер едно в света Серина Уилямс се класира за втория кръг на турнира по тенис от сериите „Мастърс“ в Синсинати.  \r\nАмериканката се наложи категорично над Дария Гаврилова с 6:1, 6:2 в двубой, продължил 66 минути. Двубоят бе първи за Уилямс след отказа й от участие в надпреварата в Торонто. В следващия кръг тя ще играе срещу осмата поставена в основната схема – чехкинята Петра Квитова. Резултати от другите срещи в кръга: \r\nКики Младенович-Юлия Гьоргес 6:4, 3:2 \r\nВиктория Кузмова-Александра Саснович  6:0, 4:6, 6:1 \r\nАйла Томлянович-Ирина Бегу  4:6, 6:3, 6:3 \r\nАрина Сабаленка- Джоана Конта 4:6, 6:3, 6:4.", "date": "2018.08.14", "title": "Спорт: Серина Уилямс се класира за втория кръг на турнира в Синсинати"}
{"url": "http://www.focus-news.net/news/2018/08/14/2555956/pregled-na-osnovnite-temi-v-dobrudzhanskiya-pechat.html", "text": "„Добрич се задъхва от пешеходни пътеки“, съобщава на първа страница вестник  „Добруджанска трибуна“ . По разпореждане на главния прокурор от миналата година е извършено обследване на пешеходните пътеки и е констатирано, че състоянието им не е добро. До края на месеца предстои да бъдат обобщени нередностите по отношение на отстояние на пешеходните пътеки една от друга, използвани бои, осветеност и т. н.  \r\nИзложба „Пътищата на лятото“ гостува в галерията в Каварна, съобщава изданието. На 14 август от 18.30 часа в ХГ “Христо Градечлиев“ ще бъде представена изложбата „Пътища на лятото“ на авторите Ан дьо Колбер-Христофоров и Елена Панайотова. Ан дьо Колбер-Христофоров е известна френска художничка, която ни представя света с ярки цветове в картини и гоблени. Родена е в Люк, Прованс, Южна Франция през 1936 г. и е потомка на Жан-Батист Колбер, френски политик и финансов министър на Луи XIV. Живее и работи в Париж. Елена Панайотова е родена в София през 1964 г., в семейството на художниците Жана Костуркова и Тодор Панайотов. През 1989 г. завършва Художествена академия, специалност „Живопис“ в класа на проф. Д. Добрев. Има над 25 самостоятелни изложби в България, Австрия, Германия, Македония, Франция и други страни, както и многобройни участия в групови изложби и проекти. Работи в областта на рисунката, обекта, инсталацията, живописта, фотографията.  \r\nИзтича срокът за подаване на документи за финансово подпомагане на семейства и двойки с репродуктивни проблеми, съобщава всекидневникът. Крайният срок за подаване на заявления е до 17 август 2018 г. Документи могат да се подават в „Център за услуги и информация“, работно място „Деловодство“, ет. 1 в сградата на Община град Добрич.  \r\nОт спортната страница – „С два отбора по-малко остава областната група по футбол“. Работно съвещание с представители на отборите, желаещи да участват в новото първенство на „А“ областна футболна група, се е провело в Добрич. От зона „Изток“ от есента отпада съставът на „Устрем“ (Дончево). В зона „Запад“ пък отпада съставът на „Спартак“ (Славеево).", "date": "2018.08.14", "title": "Преглед на основните теми в добруджанския печат"}
{"url": "http://www.focus-news.net/news/2018/08/14/2555958/burgas-obshtinata-vavezhda-vremenna-organizatsiya-na-dvizhenie-v-grada-poradi-uvelicheniya-trafik-po-ul-profesor-yakim-yakimov.html", "text": "Във връзка с увеличения трафик и затрудненото преминаване по ул. „Професор Яким Якимов“ в Бургас, в участъка й от ул. „Одрин“ до кръгово кръстовище образувано с бул. „Стефан Стамболов“ и ул. „Транспортна“, се въвежда временна организация с ограничаване движението на товарни автомобили над 10 тона за периода до 31 август 2018 г. Това съобщиха от пресцентъра на  Община Бургас . За целта са поставени необходимите пътни знаци. \r\nЗа преодоляване на ограничението, водачите на товарни автомобили могат да ползват следните маршрути: \r\n– ул. „Одрин“, път III-9008, път BGS-1030 (обход Лукойл), път III-6008 посока път I-6 „София-Бургас“; \r\n– ул. „Крайезерна“, бул. „Т. Александров“, бул. „Захари Стоянов“,  разклон кв. „Горно Езерово“, път III-7909, път III-5392, път III-6008 посока АМ „Тракия“.", "date": "2018.08.14", "title": "Бургас: Общината въвежда временна организация на движение в града поради увеличения трафик по ул. „Професор Яким Якимов“"}
{"url": "http://www.focus-news.net/news/2018/08/14/2555960/pazardzhik-natovareni-sa-povecheto-ulitsi-i-krastovishta-v-grada.html", "text": "Натоварени са повечето улици и кръстовища в началото на работния ден в Пазарджик. Най-интензивен е трафикът по улиците „Мария Луиза“, „Пловдивска“ и “Болнична“, предаде репортер на  Радио „Фокус“-Пазарджик . Затворени за движение са улица „Петър Бонев“ и перпендикулярната бул. „Ал. Стамболийски“ при магазин „Успех“, заради изграждането на ново кръгово кръстовище. \r\nРадослава МУРДЖЕВА", "date": "2018.08.14", "title": "Пазарджик: Натоварени са повечето улици и кръстовища в града"}
{"url": "http://www.focus-news.net/news/2018/08/14/2555963/dobrich-v-remont-sa-dve-kragovi-krastovishta-na-okolovrastniya-pat-na-grada.html", "text": "В ремонт са две кръгови кръстовища на Околовръстния път на Добрич - на изхода на града в посока курортния комплекс „Албена“, където се изгражда нова пътна настилка, и на изхода на Добрич в посока Генерал Тошево, предаде кореспондентът на  Радио „Фокус” . Навсякъде движението е регулирано с пътни знаци, отправен е апел към водачите да се движат със съобразена скорост.  \r\nЧаст от улица „Никола Петков“ в Добрич също е в ремонт в рамките на интегрирания план за обновяване на водния сектор. Работи се в района от ул. „Батовска“. По бул. „Добричка епопея“ движението на автомобили се извършва само в едното платно заради строителни дейности в близост до кръстовището с бул. „Добруджа“.  \r\nПродължават ремонтите по част от второкласната пътна мрежа в областта. Ремонтни дейности на асфалтовата настилка се извършват по направленията път II-29 Варна – Добрич, Околовръстния път на Добрич и път II-71 Силистра – Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nПродължават дейностите по интегрирания проект за обновяване на водния сектор в града. В периода от днес до 19 август в рамките на „Интегриран проект за подобряване на водния сектор в град Добрич“ по лот 3 от проекта ще се работи по ул. „Стефан Стамболов“ от „Дружба“4 до ул. „Никола Петков“ , ул. „Самарско знаме“, ул. „Опълченска“, ул. „Черно море“, ул. „Чайка“, ул. „Ясна поляна“ от „Агликина поляна“ до ул. „Теменуга“, ул. „Ясна поляна“ от „Теменуга“ до „Русалка“, ул. „Ропотамо“ и ул.“Батовска“, кв. „Строител“, ул.“Бачо Киро“, ул.“Перущица“ и ул. “Трапезица“. В Добрич времето е ясно и слънчево, тихо е. \r\nЖулиета НИКОЛОВА", "date": "2018.08.14", "title": "Добрич: В ремонт са две кръгови кръстовища на Околовръстния път на града"}
{"url": "http://www.focus-news.net/news/2018/08/14/2555964/mvr-edin-chovek-e-zaginal-a-22-ma-sa-raneni-v-katastrofi-v-stranata-prez-izminaloto-denonoshtie.html", "text": "Един човек е загинал, а 22-ма са ранени в катастрофи в страната през изминалото денонощие. Това съобщиха от   пресцентъра на МВР . От 1 януари до 12 август тази година загиналите са с 35 по-малко в сравнение със същия период на миналата година.  \r\nПрез изминалото денонощие в София са станали 3 тежки и 51 леки пътни произшествия. От началото на месеца в страната жертвите на пътя са 29, а от началото на годината- 350.", "date": "2018.08.14", "title": "МВР: Един човек е загинал, а 22-ма са ранени в катастрофи в страната през изминалото денонощие"}
{"url": "http://www.focus-news.net/news/2018/08/14/2555950/makedonskoto-izdanie-republika-tsitira-akad-georgi-markov-dramata-na-makedontsite-e-che-dedite-im-sa-balgari.html", "text": "Георги Марков, български учен и историк, без да подбира или да мери думите си, коментира бурята в България, което предизвика македонският премиер Зоран Заев с твърдението, че Илинденско-Преображенското въстание е македонско, преди да се извини, отбелязват в редакцията на близкото до кръговете на опозиционната ВМРО-ДПМНЕ издание  „Република“ . \r\n„Не пречим на никого да се дефинира като македонец, но тяхната драма е, че дедите им са били българи. Затова не докосвайте гробовете на загиналите, за да вадите костите им и да ги помакедончвате! Защото това е морално престъпление“, цитира изданието думите на акад. Георги Марков от интервю за български ежедневник.  \r\n„До края на Втората световна война историята ни с Македония е обща! И това е българска история. Колкото и комисии да направим, няма начин да постигнем споразумение. Въпреки че знам, че политиците го искат\", изрази увереност академикът.  \r\nТайният сътрудник на Главна дирекция „Държавна сигурност\", отбелязват от редакцията, е категоричен за „българския характер\" на Илинденско-Преображенското въстание, твърдят от редакцията.  \r\n„Това е българско въстание според всички документи, а чуждестранните консули на големите държави казват, че българите участват в него. Никъде няма думата македонци\", казва Марков, според който целта на въстанието е била да се изпълни Берлинския договор за политическа автономия на Македония и Одринска Тракия. \r\n„Дългосрочната цел на революционната организация, която е българска, е, след него да се започне преход към присъединяването към Княжество България. Следвайки примера на Съединението между Източна Румелия и Княжество България, това трябваше да се случи с Македония и Одринска Тракия. Но Османската империя и нейните съседи са знаели, че това не бива да се допуска. Вместо това те са обещали реформи, които всъщност  не се прилагат до Балканските войни\", обяснява Марков.  \r\nАкадемикът от БАН се нахвърли а и върху „скопските фалшификатори\", които, според него, разделят въстанието на Илинденско - на запад от река Места, в което участват 11 000 македонци, и Преображенско с около 4000 българи. „Истината е, че всички са били заедно и са били българи\", казва Марков. Тереза Герова", "date": "2018.08.14", "title": "Македонското издание „Република“ цитира акад. Георги Марков: Драмата на македонците е, че дедите им са българи"}
{"url": "http://www.focus-news.net/news/2018/08/14/2555962/ministar-krasimir-valchev-blizo-60-000-parvoklasnitsi-shte-vlyazat-v-klasnite-stai-prez-tazi-uchebna-godina.html", "text": "Близо 60 000 първокласници ще влязат в класните стаи през тази учебна година, така беше и предходните години. Това каза министърът на образованието и науката Красимир Вълчев в интервю за предаването „Тази сутрин“ по  бТВ . \r\nНа въпрос дали трябва да има телефони в час, министър Вълчев отговори: „Мобилни телефони и разговори – не, дисциплината е важна за придобиване на знания. Мобилни устройства и учене чрез тях – да, все пак знаем, че днес цифровите технологии променят както живота ни, така и начина на учене. Този дебат го водихме с колегите министри на образованието в рамките на Европейския съюз и това, което надделява като политика в другите европейски страни, е обучение чрез информационни технологии така, че да не бъде за сметка на социално-емоционалните компетентности“. \r\nМинистър Вълчев обясни, че е по отношение на мобилните телефони различите учители тестват различни подходи. „Директорът на 51 СУ ми казва, че е пробвал и едното, и другото – първо да забрани телефоните, а след това да ги разреши. Факт е, че когато телефоните са били разрешени, резултатите са много по-добри – с важното уточнение те да се ползват за целите на учебния процес. Решението на проблема с ползването на телефони в час е налагане на дисциплина от страна на учителите и училището. Законът трябва да се спазва“, коментира образователният министър. \r\nНа въпрос дали МОН е инвестирало достатъчно, за да има дигитално образование, Вълчев отговори: „Поехме ангажимент всички училища да имат безплатен wifi. В момента близо 1100 училища имат такъв, който покрива минимум 80% от класните стаи. Ще правим и т.нар. образователен облак – отворен достъп до образователно съдържание“, каза още той. \r\n„Тази година финансирахме шкафчета за близо 130 000 ученици, а ще финансираме и още. Вече имаме осигурен достъп и до електронно четимите учебници. Разделяме и най-големите учебници на две – нещо, което обаче ще влезе в сила от следващата учебна година. Препоръчваме и на училищата да оптимизират учебното съдържание, така че средно дневно децата да не носят учебници за 6 дисциплини, а за 4“, обясни Вълчев.", "date": "2018.08.14", "title": "Министър Красимир Вълчев: Близо 60 000 първокласници ще влязат в класните стаи през тази учебна година"}
{"url": "http://www.focus-news.net/news/2018/08/14/2555965/36-tezhko-postradali-pri-intsidenti-s-gazovi-butilki-sa-prieti-v-klinikata-po-izgaryane-na-pirogov.html", "text": "36 тежко пострадали при инциденти с газови бутилки са приети в Клиниката по изгаряне на \"Пирогов\" от началото на август. Това съобщиха от пресцентъра на  УМБАЛСМ \"Н. И. Пирогов\" . За първите 13 дни приетите за лечение са 35. Рано тази сутрин е приет още един мъж, пострадал в чужбина и дошъл за лечение тук. \r\nНачалникът на клиниката доц. Мая Аргирова уточнява, че пострадалите са млади хора до 50 г. Всички пациенти са с обширни, дълбоки изгаряния. които обхващат цялото тяло. 16 от пациентите са с над 20% изгаряния и инхалационни травми, а останалите имат между 5 и 15% изгаряния. \r\nСред тях има и семейство - мъж, жена и дете, които са пострадали при възпламеняване на газовата инасталация на колата им. \r\nЛечението на всички пациенти налага поредица от пластично-възстановителни операции.", "date": "2018.08.14", "title": "36 тежко пострадали при инциденти с газови бутилки са приети в Клиниката по изгаряне на \"Пирогов\""}
{"url": "http://www.focus-news.net/news/2018/08/14/2555968/sofiyska-voda-vremenno-shte-prekasne-vodosnabdyavaneto-v-chast-ot-zh-k-mladost-1a-na-15-avgust.html", "text": "„Софийска вода” временно ще прекъсне водоснабдяването в част от ж. к. „Младост“ 1А на 15 август 2018 г. (сряда), съобщиха от пресцентъра на  дружеството . \r\nВъв връзка с подмяна на спирателен кран до бл. 513, ж. к. „Младост“ 1А , се налага спиране на водоподаването от 09.00 до 17.00 часа на клиентите на „Софийска вода”, живеещи в бл. 501, бл. 502, бл. 503, бл. 504, бл. 505, бл. 505А, бл. 506, бл. 506А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 505. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.14", "title": "„Софийска вода” временно ще прекъсне водоснабдяването в част от ж. к. „Младост“ 1А на 15 август"}
{"url": "http://www.focus-news.net/news/2018/08/14/2555967/plovdiv-tarzhestveno-shte-bade-otbelyazan-hramoviya-praznik-na-bachkovskata-sveta-obitel-uspenie-na-presveta-bogoroditsa.html", "text": "Тържествено ще бъде отбелязан храмовия празник на Бачковската света обител \"Успение на Пресвета Богородица\", предаде репортер на  Агенция \"Фокус\" .  \r\nБогослуженията за храмовия празник на манастира ще бъдат особено тържествени и ще протекат при следния ред, пред чудотворния образ на Пресвета Богородица Бачковска. \r\nНа 14 август, вторник: \r\n17:00ч. – малка вечерня. \r\n20:00ч. – начало на великата вечерня(бдение). \r\n15 август: \r\nОколо 00:00ч. – начало на утренята. \r\nОколо 03:00ч. – край на утренята.  \r\n8:30ч. – 3-ти и 6-ти час и начало на Светата литургия. \r\nБогослуженията ще завършат по обед \r\nИгуменът на манастира, Негово високопреподобие архим. Самуил и манастирското братство, ще посрещнат с радост  православните християни, които  желаят да споделят  радостта на големия християнски  празник на нашата Майка небесна.  \r\nНикола ПЕТКОВ", "date": "2018.08.14", "title": "Пловдив: Тържествено ще бъде отбелязан храмовия празник на Бачковската света обител \"Успение на Пресвета Богородица\""}
{"url": "http://www.focus-news.net/news/2018/08/14/2555959/rumen-petkov-abv-zoran-zaev-lazhe-dosta-tsinichno-i-ne-vidyah-da-se-izvinil-za-ilindenskoto-vastanie.html", "text": "Зоран Заев лъже доста цинично и не видях да се извинил за Илинденското въстание. Това каза лидерът на ПП АБВ Румен Петков във връзка с напрежението, което възникна след коментара на македонския премиер, че Илинденското въстание е македонско. \r\n„Уважаван политик като Зоран Заев пропуска България в съвместната ни историята и второ – обявява Илинденско-Преображенското въстание за македонско. Аз не видях да се е извинил. Той направи една ретроспекция колко пъти е влизал в цветарски магазин да купува венци и цветя и да ги полага по паметниците. Лъже доста цинично. За човек, който лъже аз знам едно определение – лъжец. Той излиза и казва „Аз съм първия македонски политик, който е поднесъл цветя на паметника на Гоце Делчев в Благоевград“ – лъже. За първи път това се прави от вицепрезидента Марин и президента Борис Трайковски през 2003 година“, заяви лидерът на АБВ.  \r\n„Всъщност Георги Първанов е човекът, който има 15-ина срещи годишно със своите колеги от Македония и тогава Илинденско-преображенското въстание в действителност беше чествано като обща история. А сега Заев излиза и говори - участвали албанци, цигани, сърби, турци, само не българи. Да каже „аз направих грешка“. Историята не започва с него. Честването на въстанието има история и когато някой се опитва да я пренаписва, от това губи обществото“, каза още Петков.", "date": "2018.08.14", "title": "Румен Петков, АБВ: Зоран Заев лъже доста цинично и не видях да се извинил за Илинденското въстание"}
{"url": "http://www.focus-news.net/news/2018/08/14/2555966/die-presse-ungariya-zabranyava-dzhendar-izsledvaniyata-v-universitetite.html", "text": "„Никой не иска да прави проучвания по пол, така че не е нужно да се упражнявате. Такива теми подкопават основите на християнското семейство\". С тези думи вицепремиерът на Унгария Жолт Шемиен обяви плановете на правителството в Будапеща да забрани джендър изследванията в университетите, пише австрийският национален ежедневник  Die Presse . \r\nПроектът бе представен още в края на миналата седмица, а на висшите учебни заведения бе даден срок от 24 часа, за да изложат възраженията си по документа. \r\nПонастоящем в Унгария магистърски курсове за джендър изследвания предлагат два университета - държавният „Лоран Йотвьош” частният американски Централноевропейски университет (CEU). Във всяка от програмите се приемат около 20 студента. И двата ВУЗ-а се намират в Будапеща. \r\nПредставители на дясното правителство на премиера Виктор Орбан наскоро отново насочиха вниманието си към джендър изследванията, като изразиха категорично мнение, че те подкопават „основите на християнското семейство“. На свой ред преподавателите – училищни и университетски, разкритикуваха планираното им премахване от учебните планове като недопустима намеса в свободата на преподаване и изследване. Тереза Герова", "date": "2018.08.14", "title": "Die Presse: Унгария забранява джендър изследванията в университетите"}
{"url": "http://www.focus-news.net/news/2018/08/14/2555969/afp-yemen-51-zaginali-pri-vazdushni-udari-na-regionalnata-koalitsiya-sred-tyah-ima-mnozhestvo-detsa.html", "text": "В резултат на въздушни удари в северната част на Йемен, нанесени на водената от Саудитска Арабия регионална коалиция срещу бунтовниците хути, са загинали 51 души, предава  AFP , като се позовава на информация от Международният комитет на Червения кръст (МКЧК). \r\nСред жертвите има 40 деца. Ранени са 79 души, от които 56 са лица под 18-годишна възраст, става ясно от официално изявление на базирания в Сана клон на организацията. \r\nУточнява се, че ударите са поразили автобус.  Тереза Герова", "date": "2018.08.14", "title": "AFP: Йемен: 51 загинали при въздушни удари на регионалната коалиция, сред тях има множество деца"}
{"url": "http://www.focus-news.net/news/2018/08/14/2555971/blagoevgrad-46-godishen-mazh-e-zaloven-da-shofira-s-341-promila-alkohol-v-kravta-v-s-konarsko.html", "text": "На 8 август, около 19.30 часа в с. Конарско в община Якоруда е заловен 46-годишен мъж с инициали Ю.В. (46г.) от същото село е заловен да управлява лек автомобил „Фолксваген Поло“ с наличие на 3.41 промила алкохол в издишания въздух. Това съобщиха от  ОДМВР-Благоевград .", "date": "2018.08.14", "title": "Благоевград: 46-годишен мъж е заловен да шофира с 3.41 промила алкохол в кръвта в с. Конарско"}
{"url": "http://www.focus-news.net/news/2018/08/14/2555970/stara-zagora-nad-4000-uchastnitsi-pokazvat-balgarskite-traditsii-na-sabor-kray-grada-na-25-i-26-avgust.html", "text": "За тринадесети път на Старозагорски минерални бани ще се проведе Националния тракийски фолклорен събор „Богородична стъпка“. Това съобщиха от  пресцентъра на община Стара Загора . В него ще участват над  4000 любители на българския бит и култура, които ще представят чрез песни, танци и демонстрации обичаи от различни краища на страната. Организатори на събора са Община Стара Загора, Съюз на Тракийските дружества в България  Тракийско дружество „Одринска епопея“ Стара Загора, кметството на Старозагорските минерални бани, Общество за фолклор, Народно читалище „Христо Ботев 1952“ Старозагорски бани. \r\nНачалото на програмата е в 9.00 часа на 25 август (събота). От 11.00 часа е официалното откриване на събора, а два часа по-късно започва уникално дефиле на невероятни съчетания от традиционното облекло и модните европейски тенденции от първата половина на ХХ-ти век наречено „Как потурите станаха панталони, а сукманът рокля“. \r\nУчастниците в събора ще се изявяват на две сцени в парка на курорта през целия ден. От 19 часа започва Гала концерт на Общински фолклорен ансамбъл „Загоре“ и Инструментална формация „Булгара“ с ръководител Димитър Христов.  Два часа по-късно е демонстрацията на нестинарски танц.  \r\nВ неделя програмата започва в 9.00 часа на двете сцени, а в 16.00 часа ще бъдат обявени отличените участници в събора. \r\nЖурито, което ще оценява изпълнителите през двата фестивални дни е в състав: доц.д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН,  академик  Крум Георгиев, член на Международната академия за традиционно изкуство, носител на световен Оскар за фолклор, академик Кирил Тодоров, гл. худ. ръководител на Ансамбъл „Зорница“, Христо Иванов , гл. худ. ръководител на Общински фолклорен ансамбъл „Загоре“ и Емил Минев, хоров диригент.  \r\nЩе бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество.   \r\nБогата е и съпътстващата програма на събора.  Тази година малките участници и гости на събора ще бъдат изненадани с детски творчески работилници „Съхранено с любов-сътворено с талант“. Те ще могат да се запознаят с традиционните техники за тъкане на вертикален стан, да изработят със собствениците си ръце творби от естествени материали, да оцветяват шаблони, да правят оригами и т. н. Предвидено е и разучаване на игрите на баба и дядо като „Пускам, пускам кърпа“, „Криеница“, „Сляпа баба“ и др. Ще има предизвикателства като танцуване върху стомна и игра на шиник. \r\nСамодейни състави ще  посрещат гости на раздумки с билков чай и ръжено кафе, живата традиция „Добра среща“ ще покажат в Селски двор, ще има изложби на автентични родопски носии и носии от видинско. С участието на оркестри и танцови школи на мегдана ще се развихри надиграване с фолклорни танци от всички краища на страната. Майстори ще предлагат стоката си на традиционната Улица на занаятите. \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.", "date": "2018.08.14", "title": "Стара Загора: Над 4000 участници показват българските традиции на събор край града на 25 и 26 август"}
{"url": "http://www.focus-news.net/news/2018/08/14/2555972/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Кризата в Турция продължава да ангажира вниманието на европейските печатни издания, които изобилстват с материали, посветени на възможните последици от срива на лирата за икономиката на страните от Общността. Темата е водеща за вестниците и изданията в Европа. Турция е в центъра на вниманието и в Гърция, но във връзка с пореден инцидент в Егейско море.  \r\n***  Кризата надвисва над главите на турците. Според икономисти само паричният оборот може да извади страната от тежката ситуация. Но държавният глава Реджеп Тайип Ердоган не мисли така, коментира Филип Пликерт в авторска статия за германския национален ежедневник  Die Frankfurter Allgemeine Zeitung  във връзка с кризата на турската лира, която в последните дни е една от водещите теми в печатните издания във ФРГ.  \r\nПоследните няколко седмици бяха трудни за Турция. От началото на годината, националната валута загуби повече от 45% от стойността си. Инвеститорите се паникьосват. Търговията с акции на големи банки като Yapi Kredi, Akbank и Isbank бе временно спряна. „Инвеститорите все още се опитват да изтеглят парите си\", заяви ръководителят на Института за икономически изследвания Ifo, Клеменс Фуест след поредното съобщение за спад в цената на лирата.  \r\nМерките на Централната банка на Турция за успокояване на ситуацията бяха обявени в понеделник сутринта. Органът увери, че ще „предприеме всички необходими мерки за поддържане на финансовата стабилност\". Предвижда се намаляване на задължителните резерви за сделки с чуждестранна валута, което трябва да освободи около шест милиарда долара. Анализаторите обаче са скептични, че мярката е достатъчна за обрат в ситуацията.  \r\n„Това не е достатъчно\", уверен е Гюнтер Дойбер, главен икономист на виенския клон на водеща европейска банка. Пред лицето на инфлационния шок Централната банка на Турция ще трябва да възстанови паричната политика и да повиши лихвените проценти. Той изчислява, че инфлацията скоро ще се повиши до над 20% поради девалвацията на лирата. Ключовият процент в момента е около 18%, който е твърде нисък. \r\nВъпреки това, президентът Реджеп Тайип Ердоган изясни, че не иска по-високи, а по-ниски лихвени проценти. В предишни изказвания той обвини „лихвеното лоби\" за икономическите и финансови проблеми на страната. Наблюдателите виждат това като антисемитска алюзия. С оглед на новите американски санкции, наложени след отказа на Турция да освободи пастор Андрю Брънсън, Ердоган заговори за „подъл заговор\". \r\n***   Журналистът Нилс Пратли в анализ за британския вестник   The Guardian   пише за валутната криза в Турция и как липсата на адекватни действия от президента Реджеп Тайип Ердоган рано или късно ще го принуди да потърси Международния валутен фонд за изход от кризата. Агенция „Фокус“ представя материала без редакторска намеса. \r\nНяма лесен път за Турция да избяга от финансовата си криза, но това са три възможни мерки, които могат да забавят малко предстоящата болка. \r\nПърво, повиши лихвените проценти, за да сложиш някаква долна граница на потъващата лира. Второ, намали войнствената реторика и със сигурност не се заяждай повече със САЩ. Трето, обади се на Международния валутен фонд (МВФ). \r\nНито едно от тези действия не беше предприето в понеделник. Централната банка намали изискванията си за резерв на банките, което може и да подобри ликвидността във финансовата система за кратък период от време, но задържа официалния лихвен процент на 17.5. Международните инвеститори знаеха как да разчетат това решение. Докато инфлацията хвърчи стремглаво към 20 процента и нагоре, това беше сигнал че Турция все още отказва стандартната монетарна медицина. \r\nСлед това президентът Реджеп Тайип Ердоган повтори гневния си анализ за това кой е виновен. САЩ са наръгали свой съюзник от НАТО „в гърба“, а икономически „предатели“ също имат пръст, според него. Междувременно, всякакво схващане за обръщане към МВФ, и по този начин възраждане на спомените от минали турски кризи, остава политически непривлекателно. Нетният резултат е още 8 процента спад на валутата, която изгуби приблизително половината от цената си спрямо щатския долар през тази година. \r\nСредносрочните последици на твърдата позиция на Ердоган не са трудни за отгатване. Местните компании, потънали в заеми в щатски долари, ще изпитат сериозни трудности да изплатят дълговете си. Неизплащанията ще станат масова практика, донасяйки големи загуби на банковата система. Чуждестранният капитал, който финансира експанзията до точката на икономическо прегряване, ще се изнесе от страната. Турция, която има голям настоящ търговски дефицит и неадекватен запас на чуждестранни резерви, е слабо подготвена да устои на рецесия. \r\nЕрдоган, със своите коментари за търсене на „нови съюзници“, намекна че може и да смята, че има лесен път за излизане. Белята е, че кризата на Турция се случва сега, докато каквито и да е заеми от Русия или Китай – които при всички случаи имат причини да не възпламеняват своите кавги със САЩ – биха пристигнали доста късно. На човек все пак му остава да смята че, по един или друг начин, МВФ ще бъде замесен някога, както се случи с Аржентина през юни. Как Ердоган може да направи подобен завой от сегашната си позиция е гатанка за всеки, но е логичният изход. \r\nЕдинствената неясно добра новина е, че аварийният бутон не свети в червено. Няколко европейски банки са преекспонирани, но проблемът със заемите не обхваща цялата система. В една по-голяма криза, инвеститорите също ще продават валутите на други слаби развиващи се икономики. Южноафриканският ранд също пада, но никой не може – все още – да го нарече всеобща паника. Това може и да се случи, обаче. Ердоган си избра рисков път и пазарите имат навика да задават въпроса кой друг не може да живее с високи американски лихвени проценти. \r\n***  Гръцката брегова охрана разследва инцидента с турски рибари, произвели изстрели с автоматично оръжие в непосредствена близост до лодка на техни колеги от Гърция, съобщава електронното издание  To Vima , като уточнява, че произшествието се е случило край остров Лерос в Егейско море.  \r\nРибарят Костас Цифтис, който е бил на борда на гръцкия кораб, разказа пред телевизия An1, че е ловувал близо до гръцкия остров Калаподи, само на 300 метра от остров Лерос, когато е забелязал турска рибарска лодка, плаваща в неговата посока. Цифис призна, че е бил принуден да поеме курс към турския кораб, за да защити оборудването си, след което е подал сигнал. В резултат бреговата охрана на Гърция се е налочила към мястото на инцидента. На свой ред турският кораб се е отдалечил. \r\n„Те [рибарите от турския рибар] ми дадоха знак, че ще ми дадат улова, но трябва да мълча и да напусна района\", допълни Цифтис. \r\nПрисъствието на турски рибари в гръцките териториални води е ежедневен феномен, увери Цифтис, като добави, че ежедневно вижда около 30 риболовни лодки, плаващи под турски флаг. Съгласно думите му, това създава проблеми за гърците, пребиваващи се с улов на риба. \r\n***  „Никой не иска да прави проучвания по пол, така че не е нужно да се упражнявате. Такива теми подкопават основите на християнското семейство\". С тези думи вицепремиерът на Унгария Жолт Шемиен обяви плановете на правителството в Будапеща да забрани джендър изследванията в университетите, пише австрийският национален ежедневник  Die Presse . \r\nПроектът бе представен още в края на миналата седмица, а на висшите учебни заведения бе даден срок от 24 часа, за да изложат възраженията си по документа. \r\nПонастоящем в Унгария магистърски курсове за джендър изследвания предлагат два университета - държавният „Лоран Йотвьош” частният американски Централноевропейски университет (CEU). Във всяка от програмите се приемат около 20 студента. И двата ВУЗ-а се намират в Будапеща. \r\nПредставители на дясното правителство на премиера Виктор Орбан наскоро отново насочиха вниманието си към джендър изследванията, като изразиха категорично мнение, че те подкопават „основите на християнското семейство“. На свой ред преподавателите – училищни и университетски, разкритикуваха планираното им премахване от учебните планове като недопустима намеса в свободата на преподаване и изследване. \r\n***", "date": "2018.08.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/14/2555974/vidin-natovaren-e-trafikat-v-posoka-granichen-punkt-dunav-most-2.html", "text": "Натоварен е трафикът в посока граничен пункт „Дунав мост 2“, каза за  Радио „Фокус“ – Видин дежурният  в Областно пътно управление - Видин. Към другите два гранични пункта във Видинска област – „Връшка чука“ и „Брегово“, трафикът е спокоен.  \r\nДвижението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на Дунав мост 2. Създадена е временна организация на движението. Срокът на ремонтните дейности е до 28 август.   \r\nВъв Видин трафикът е натоварен в централната градска част, при входно изходните артерии на града и по бул. „Панония“. \r\nАнна ЛОЗАНОВА", "date": "2018.08.14", "title": "Видин: Натоварен е трафикът в посока граничен пункт „Дунав мост 2“"}
{"url": "http://www.focus-news.net/news/2018/08/14/2555976/kardzhali-28-godishen-mazh-obyaven-za-obshtodarzhavno-izdirvane-e-zadarzhan-na-gkpp-makaza-pri-vlizane-ot-gartsiya.html", "text": "28-годишен мъж, обявен за общодържавно издирване, е установен на ГКПП „Маказа“ при влизане от Гърция вчера. Това съобщиха от  ОДМВР-Кърджали . Мъжът е обвиняем по досъдебно производство в Районно управление на МВР-Нова Загора и е с мярка „принудително довеждане“. Инициаторът на издирването е уведомен, а мъжът е предаден на Конвойната служба.", "date": "2018.08.14", "title": "Кърджали: 28-годишен мъж, обявен за общодържавно издирване, е задържан на ГКПП „Маказа“ при влизане от Гърция"}
{"url": "http://www.focus-news.net/news/2018/08/14/2555961/faz-mozhe-li-turtsiya-vse-oshte-da-bade-spasenai.html", "text": "Кризата надвисва над главите на турците. Според икономисти само паричният оборот може да извади страната от тежката ситуация. Но държавният глава Реджеп Тайип Ердоган не мисли така, коментира Филип Пликерт в авторска статия за германския национален ежедневник  Die Frankfurter Allgemeine Zeitung  във връзка с кризата на турската лира, която в последните дни е една от водещите теми в печатните издания във ФРГ.  \r\nПоследните няколко седмици бяха трудни за Турция. От началото на годината, националната валута загуби повече от 45% от стойността си. Инвеститорите се паникьосват. Търговията с акции на големи банки като Yapi Kredi, Akbank и Isbank бе временно спряна. „Инвеститорите все още се опитват да изтеглят парите си\", заяви ръководителят на Института за икономически изследвания Ifo, Клеменс Фуест след поредното съобщение за спад в цената на лирата.  \r\nМерките на Централната банка на Турция за успокояване на ситуацията бяха обявени в понеделник сутринта. Органът увери, че ще „предприеме всички необходими мерки за поддържане на финансовата стабилност\". Предвижда се намаляване на задължителните резерви за сделки с чуждестранна валута, което трябва да освободи около шест милиарда долара. Анализаторите обаче са скептични, че мярката е достатъчна за обрат в ситуацията.  \r\n„Това не е достатъчно\", уверен е Гюнтер Дойбер, главен икономист на виенския клон на водеща европейска банка. Пред лицето на инфлационния шок Централната банка на Турция ще трябва да възстанови паричната политика и да повиши лихвените проценти. Той изчислява, че инфлацията скоро ще се повиши до над 20% поради девалвацията на лирата. Ключовият процент в момента е около 18%, който е твърде нисък. \r\nВъпреки това, президентът Реджеп Тайип Ердоган изясни, че не иска по-високи, а по-ниски лихвени проценти. В предишни изказвания той обвини „лихвеното лоби\" за икономическите и финансови проблеми на страната. Наблюдателите виждат това като антисемитска алюзия. С оглед на новите американски санкции, наложени след отказа на Турция да освободи пастор Андрю Брънсън, Ердоган заговори за „подъл заговор\". Тереза Герова", "date": "2018.08.14", "title": "FAZ: Може ли Турция все още да бъде спасена?"}
{"url": "http://www.focus-news.net/news/2018/08/14/2555975/silistra-mezhdunarodniyat-konkurs-rechni-noti-v-tutrakan-shte-se-provede-ot-16-do-18-avgust.html", "text": "Международният конкурс „Речни ноти“ ще се проведе от 16 до 18 август в Тутракан. Това съобщиха от пресцентъра на  Община Тутракан . Откриването на 17-тото издание на проявата ще се състои от 20.00 часа на 16 август в амфитеатъра в Крайдунавския парк в града. От 20.30 часа започва конкурсната част.  \r\nНа 17 август от 10.30 часа конкурсът продължава в Народно читалище „Н. Й. Вапцаров“, а от 20.30 часа в Крайдунавския парк ще се проведе концерт с участието на рок група „Хоризонт“, вокална формация „Вива тийнс“ и вокална група „Слънчева усмивка“.  \r\nОт 17.00 часа на 18 август в Обредния дом в Тутракан ще се проведе майсторски клас с вокалния педагог Аделина Колева. От 19.00 часа в амфитеатъра в Крайдунавския парк започва церемонията по награждаване на победителите в Международния конкурс „Речни ноти“, а от 20.00 часа под наслов „Война на гласовете“ ще се проведе гала концерт на лауреатите от 17-тото издание на конкурса.", "date": "2018.08.14", "title": "Силистра: Международният конкурс „Речни ноти“ в Тутракан ще се проведе от 16 до 18 август"}
{"url": "http://www.focus-news.net/news/2018/08/14/2555973/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Активните дейности по проект „Да успеем всички заедно“, в който се включват няколко свищовски училища, не спират и през летните месеци. Във ваканционните дни малчуганите и младежите имаха възможност да се включат в редица инициативи, както в Свищов, така и в други населени места от страната. Повече за това как преминаха те ще научите в предаването „Добре дошли в Свищов“ на  Радио „Фокус“ – Велико Търново  от Стоян Парашкевов, директор на Дирекция „Управление на проекти и европейски оси“ в Община Свищов.  \r\nИ още - на 15 август манастирът „Покров Богородичен” в град Свищов ще отбележи храмовия си празник. Програмата ще започне от днес с вечерна служба и литийно шествие с чудотворната икона на Богородица, известна още като „иконата на Божията майка със счупения пръст“. Какво още ще се случи в светата обител разказва игуменът на манастира отец Христо Павлов.  \r\nВ последните минути на предаването ще Ви запознаем и с последните успехи на футболистите от Общински футболен клуб „Академик“ – град Свищов. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.08.14", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/08/14/2555978/rumyana-milova-tsgm-ekipite-ni-veche-rabotyat-aktivno-po-razshiryavane-na-zelenata-zona-v-stolitsata.html", "text": "Екипите ни вече работят активно по разширяване на зелената зона в столицата. Това каза в интервю за  Агенция „Фокус“  директорът на дирекция „Паркиране и гаражи“ в ЦГМ Румяна Милова. „Проверяват се районите, състоянието на тротоарите, определяме къде ще има нови антирпаркинг елементи, обсъждаме предстоящите ремонти на тротоарите, подготвяме и информационна кампания за жителите на кварталите, които бързо да се ориентират в новите условия“, обясни тя.  \r\n„В разширението влизат четири района. Първият е „Оборище“ и включва  пространството между бул. „Ген. Данаил Николаев“, бул. „Евлоги и Христо Георгиеви“, бул. „Ситняково“ и ул. „Хан Омуртаг“. В район „Лозенец“ или Горни Лозенец пространството е между пл. „Велчова завера“, бул. „Пейо Яворов“, ул. „Атанас Дуков“, ул. „Люба Величкова“, ул. „Хенрих Ибсен“, ул. „Козяк“; а в район „Красно село“ зоната е в участъка между ул. „Св. Георги Софийски“, бул. „Академик Ив. Евст. Гешов“ и бул. „Ген. Тотлебен“. Последният район е „Възраждане“, където нови паркоместа ще има в пространството между бул. „Ген. Тотлебен“, ул. „Йоаким Кърчовски“, ул. „Камен Андреев“, ул. „Охридско езеро“, ул. „Гюешево“, бул. „Инж. Иван Иванов“, бул. „Ал. Стамболийски“,   ул. „Димитър Петков“/до ул. Д-р Калинков и обратно/,  бул. „Ал. Стамболийски“, бул. „Константин Величков“, бул. „Сливница“ и ул. „Опълченска“, заяви още Милова. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.14", "title": "Румяна Милова, ЦГМ: Екипите ни вече работят активно по разширяване на зелената зона в столицата"}
{"url": "http://www.focus-news.net/news/2018/08/14/2555979/varna-patni-remonti-se-izvarshvat-mezhdu-devnya-i-suvorovo-i-po-napravlenieto-valchi-dol-suvorovo.html", "text": "Ремонтни дейности се извършват и на пътя между Девня и Суворово, както и по направлението Вълчи дол – Суворово, предаде репортер на  Радио „Фокус“ – Варна . Добри са условията за пътуване във Варненска област. Времето е ясно, пътните настилки са сухи, видимостта е добра.  \r\nДвижението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По път III-904 Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.08.14", "title": "Варна: Пътни ремонти се извършват между Девня и Суворово и по направлението Вълчи дол – Суворово"}
{"url": "http://www.focus-news.net/news/2018/08/14/2555977/die-welt-za-lidera-na-germanskite-svobodni-demokrati-darzhavnata-vizita-na-erdogan-v-stranata-e-propagandna-pobeda-za-turskiya-prezident.html", "text": "През септември президентът на Турция Реджеп Тайип Ердоган пристига в Германия на официално държавно посещение. Но според председателят на Свободната демократическа партия (СвДП) Кристиан Линднер приемането на Ердоган с държавни почести е грешен сигнал. Поради тази причина той формулира ясни искания към федералното правителство в Берлин, пише националният ежедневник  Die Welt  в пореден материал, посветен на планираната визита на лидера на Анкара.  \r\nЛиндер бе категоричен – държавното посещение в Германия е „пропагандна победа“ за Ердоган и консервативната му партия. Работната визита би била много по-подходяща, категоричен бе лидерът на германските свободни демократи. „Не мисля, че държавно посещение с военни почести, официална вечеря и всички тези други съпътстващи протоколни изисквания са правилния сигнал, тъй като в турските затвори все още има журналисти“, коментира Линднер.   \r\nГерманският политик бе категоричен, че оказването на подобна чест единствено ще помогне на Ердоган да затвърди „президентската си диктатура“. Същевременно обаче той подчерта, че контактите между Берлин и Анкара са много важни. „Трябва да се говори с Ердоган. Турция е партньор в НАТО, регионална сила, която играе важна роля в германската вътрешна политика. Заради факта, че имаме голяма турска общност, въпросът е свързан и с този за сигурността ни“, обясни председателят на СвДП.  \r\nЛинднер сподели, че очаква посещението на Ердоган да бъде използвано, за да бъде изискано от него обяснение за състоянието на човешките и гражданските права в Турция. Трябва да бъде обсъден и въпросът за турското членство в Европейския съюз, подчерта свободният демократ.  \r\nЕрдоган ще бъде приет от президента на ФРГ Франк-Валтер Щайнмайе на 28 септември. Той ще остане в Германия за двудневно държавно посещение. Ще бъде планирана и среща с германския канцлер Ангела Меркел (ХДС). \r\nПо-рано вестникът публикува статия, от която стана ясно, че германските политици и граждани не гледат с добро око на планираната визита на лидера на Анкара. \r\nОпозицията в Берлин реагира бурно на новината за отправената покана. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“ Джем Йоздемир. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nНа фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана. Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ. \r\nКаквито и да са коментарите по повод визитата на Ердоган, към настоящия момент нито има фиксирана дата за нея, нито е изяснено дали посещението ще бъде наистина държавно, с всички съпътстващи протоколни елементи.  \r\nОказва се обаче, че позицията на Маас за визитата на турския президент се споделя от много ограничен кръг граждани на ФРГ: голяма част от тях- 69% - се противопоставя на официалното държавно посещение на турския президент. Малко над 50% от германците го отхвърлят напълно, а 19% са отбелязали, че такава визита „по-скоро не“ трябва да бъде провеждана. Едва 23,9% от респондентите подкрепят официално държавно посещение - от които малко над 10% се съгласиха с него, отговаряйки с „да, определено\". \r\nРезултатите са от представително изследване на вестника, проведено от изследователския институт Civey.  \r\nАнализът на данните показва, че отхвърлянето на посещението на Ердоган е най-силно сред симпатизантите на „Алтернатива за Германия“ (81,3%), а най-слабо – сред социалдемократите (58,4%). От избирателите на Съюза (ХДС/ХСС) 23,3% гласуваха „за“ и 69,3% - „против“.  \r\nСимпатизантите на Свободната демократическа партия (СвДП) и „Левица“  \r\nса сравнително единодушни: 31,9% (СвДП) И съответно 29,9% („Левица“) са се изказали в подкрепа на визитата на турския президент.  Тереза Герова", "date": "2018.08.14", "title": "Die Welt: За лидера на германските свободни демократи държавната визита на Ердоган в страната е „пропагандна победа“ за турския президент"}
{"url": "http://www.focus-news.net/news/2018/08/14/2555982/pregled-na-osnovnite-temi-vav-varnenskiya-pechat.html", "text": "„Планът за „синя зона“ сработи“, съобщава на първата си страница вестник  „Черно море“ . Проверка на изданието е показала, че средно около 1/3 от обособените места за платено паркиране са останали свободни през първия ден от седмицата, когато изтече и гратисният период за поставяне на средство тип „скоба“ за неправилно паркираните автомобили.  \r\n„Интерес към звездите проявяват децата през лятото“, е друго заглавие в броя. Народната астрономическа обсерватория и планетариум „Николай Коперник“ отчита голям интерес към свободите занимания за ученици през лятната ваканция. Безплатните занимания за ученици в обсерваторията продължават и през август.  \r\n„Варна остана без почетен гражданин за първи път от 10 години насам, е водеща тема на трета страница. В публикацията се посочва, че за почетен гражданин на Варна са били номинирани девет личности от различни сфери на обществения живот, но нито едно предложение не е било одобрено, както на заседанието на комисията по култура в Общинския съвет, така и на вчерашната сесия на местния парламент.  \r\n„Обсъждаме ново учение с командващия 6-и американски флот“, четем още на страниците на вестника. Командващият Шести американски флот вицеадмирал Лиза Франкети бе на посещение на Военноморските сили във Варна. Тя бе посрещната с официална церемония пред сградата на Щаба на флота от командира на българските ВМС контраадмирал Митко Петев.  \r\n„Отстраниха безкръвно бъбрек с вроден тумор на бебе“, е водещото заглавие на четвърта страница. Минути след приключване на операцията по отстраняване на бъбрека с вроден тумор и излизане от упойка, единадесетмесечният Слав е готов да пълзи. Щадящата бебето операция извършва доц. д-р Деян Анакиевски от клиниката по урология в УМБАЛ „Св. Марина“ – Варна. Това е първият случай у нас, при който интервенцията се прави не по обичайния начин с класическа отворена операция, а лапароскопски през три 5-милиметрови отвори на кожата и един 3-сантиметров разрез в областта на слабините, от където се изважда увредения по рождение ляв бъбрек.", "date": "2018.08.14", "title": "Преглед на основните теми във варненския печат"}
{"url": "http://www.focus-news.net/news/2018/08/14/2555984/sport-luka-modrich-se-nadyava-da-premine-v-inter-do-kraya-na-letniya-transferen-prozorets.html", "text": "Полузащитникът на Реал Мадрид Лука Модрич се надява до края на летния трансферен прозорец да премине в италианския отбор от Серия А Интер. Това призна агентът на хърватския национал Марко Налетилич.  \r\nКъм настоящия момент обаче президентът на испанския гранд Флорентино Перес отказва да продаде Модрич. Трансферният прозорец в Италия приключва в петък, 17 август, но ръководството на Интер все още се надява, че ще привлече хърватския футболист.", "date": "2018.08.14", "title": "Спорт: Лука Модрич се надява да премине в Интер до края на летния трансферен прозорец"}
{"url": "http://www.focus-news.net/news/2018/08/14/2555981/razgrad-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-19-avgust.html", "text": "Във връзка с футболната среща между ПФК „Лудогорец” и ЦСКА, която ще се проведе на 19 август от 21:00 часа на стадион “Лудогорец арена”, от 17.30 часа  няма да бъдат допускани автомобили по улиците  \r\n„Васил Левски“ /от кръстовището  с бул.“Княз Борис“  до ул.“Гаврил Кръстевич“/, “Ветеринарна”, “Мраморно море” и Северен булевард. Временната забрана за движение на МПС по улица „Ветеринарна” няма да важи за живущите на улица „Северен булевард”. Това съобщиха от  ОДМВР-Разград . \r\nОт Областната дирекция на МВР припомнят: \r\n1. Категорично се забранява внасянето на спрейове със защитен газ, с разяждащи или оцветяващи вещества, пиротехнически средства, \r\nизточници на открит огън, леснозапалими течности или други пожароопасни материали. \r\n2. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване . \r\n3. Няма да се допускат лица във видимо нетрезво състояние или такива, употребили упойващи вещества. \r\n4. Няма да се допуска внасянето на флакони с парфюми, дезодоранти и други течности с пулверизатор. \r\n5. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. \r\n6. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. \r\n7. Всички лица, влизащи на стадиона ще бъдат проверявани за документи за самоличност на основание чл. 13, ал. 2, т. 2 от Закона за опазване на обществения ред при провеждането на спортни мероприятия, като такива без лични карти няма да бъдат допускани.  \r\n8. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при провеждането на  спортни мероприятия.", "date": "2018.08.14", "title": "Разград: Въвежда се временна организация на движението във връзка с футболна среща на 19 август"}
{"url": "http://www.focus-news.net/news/2018/08/14/2555983/blagoevgrad-obshtina-petrich-shte-izvarshi-povtorna-obrabotka-na-zelenite-ploshti-sreshtu-karlezhi-i-komari.html", "text": "Община Петрич ще извърши повторна обработка на зелените площи срещу кърлежи и комари. Това съобщиха за  Радио „Фокус“ – Пирин  от Общината. Третирането на площите е по график и ще продължи и през следващите дни ако условията за това са добри. Целта на дейността е да се ограничат предпоставките за пренасяне на инфекциозни заболявания. Ще бъдат обработени градинки, зелени площи в детски заведения, детски площадки.  \r\nТретирането ще се извършва с биоцидни препарати, разрешени от Министерство на здравеопазването, които са безопасни за бозайници и птици. След обработката на площите задължително ще бъдат поставени табели, които да информират, че има 24 часов карантинен срок, в който не е желателно да се влиза в градинките. Пчеларите също трябва да имат предвид, че в периода на обработката на зелените площи също следва да спазват времето и инструкциите на информационните табели. Обработките ще се извършат с модерна и високоефективна техника със студен и топъл аерозол.  \r\nВ края на месец април зелените площи в община Петрич бяха обработени със специални препарати срещу паразити. \r\nЛивия НИНОВА", "date": "2018.08.14", "title": "Благоевград: Община Петрич ще извърши повторна обработка на зелените площи срещу кърлежи и комари"}
{"url": "http://www.focus-news.net/news/2018/08/14/2555986/targovishte-53-godishen-sasobstvenik-na-imot-e-zapalil-parviya-etazh-na-kashta-v-grad-omurtag.html", "text": "Около 14.30 часа на 13 август 2018 г. в град Омуртаг неизвестен извършител е запалил първия етаж на къща, която е собственост в идеални части на 50-годишна жена и на 53-годишен мъж от същия град. Това съобщиха от  ОДМВР-Търговище . Пожарът е погасен от служители на РСПБЗН-Омуртаг с един противопожарен автомобил. След проведенинезабавни оперативно-издирвателни действия е установен извършителят на деянието – 53-годишният С.С., съсобственик на имота. В резултат на инцидента са унищожени мебели, телевизор, и са опушени 100 кв м стени. Щетите са в процес на изясняване. С. С. е задържан за срок до 24 ч на основание чл. 72, ал. 1, т. 1 от Закона за МВР. По случая е образувано досъдебно производство по чл. 330 от Наказателния кодекс.", "date": "2018.08.14", "title": "Търговище: 53-годишен съсобственик на имот е запалил първия етаж на къща в град Омуртаг"}
{"url": "http://www.focus-news.net/news/2018/08/14/2555987/sliven-izzeto-e-golyamo-kolichestvo-kanabis-otglezhdan-v-chasten-imot-v-selo-blatets.html", "text": "Иззето е голямо количество канабис, отглеждан в частен имот в село Блатец, община Сливен. Това съобщиха от  ОДМВР-Сливен . 25 растения от вида на конопа са иззети при специализирана операция по линия „Наркотици“. На 13 август служители на Районно управление на МВР-Сливен са извършили проверка в частен имот в село Блатец. В хода на процесуално-следствените действия в двора към имота са намерени засети 25 растения с височина до 3 метра, които на полевия тест са реагирали на канабис. На място е установен 33-годишният Г. Г. от град Сливен, който е полагал грижи за насажденията. Растенията са иззети, Г. Г. е задържан за 24 часа. Работата по случая продължава. Образувано е досъдебно производство под надзора на Районна прокуратура-Сливен.", "date": "2018.08.14", "title": "Сливен: Иззето е голямо количество канабис, отглеждан в частен имот в село Блатец"}
{"url": "http://www.focus-news.net/news/2018/08/14/2555980/sky-news-nyakolko-dushi-sa-postradali-pri-intsident-s-avtomobil-pred-britanskiya-parlament.html", "text": "Няколко пешеходци са пострадали при инцидент пред сградата на британския парламент в Лондон, предава телевизионният канал  Sky News . \r\nКъм настоящия момент се съобщава единствено, че автомобил се е врязал в бариерите пред парламента. Не се привеждат данни са броят на ранените, нито за характера на произшествието.  Тереза Герова", "date": "2018.08.14", "title": "Sky News: Няколко души са пострадали при инцидент с автомобил пред британския парламент"}
{"url": "http://www.focus-news.net/news/2018/08/14/2555990/afp-talibanite-prevzeha-voenna-baza-v-severen-afganistan-nay-malko-14-voynitsi-sa-zaginali.html", "text": "Талибани нападнаха и превзеха база на афганистанската армия в северната част на страната, предава  AFP , като се позовава на официални източници. \r\nСъгласно разпространените данни, при атаката са загинали 14 военнослужещи на Кабул. Налице са опасения за пленени афганистански войници, но се допуска, че те може да са избягали в хода на нападението. \r\nГоворителят на афганистанската армия Мохамад Ханиф Резай поясни, че талибаните са установили контрол над база в областта Гормач в размирната провинция Фаряб след тежки боеве. По думите му, в нея са били разположени 100 войника. Най-малко 14 от тях са били убити в хода на атаката, съобщи местен депутат.", "date": "2018.08.14", "title": "AFP: Талибаните превзеха военна база в Северен Афганистан, най-малко 14 войници са загинали"}
{"url": "http://www.focus-news.net/news/2018/08/14/2555985/afp-nyakolko-peshehodtsi-sa-raneni-pred-britanskiya-parlament-vodachat-na-avtomobila-e-arestuvan.html", "text": "„Няколко пешеходци“ са пострадали при инцидента в Лондон, при който автомобил се вряза в бариерите пред сградата на британския парламент, предава  AFP , като се позовава на информация от Скотланд Ярд. \r\n„Шофьорът – мъж, е бил задържан на място от офицерите“, се казва в изявление от полицията, в която се съобщава за ранени пешеходци.  \r\nКъм настоящия момент властите отказват да коментират за възможен терористичен характер на инцидента, описвайки го като „сблъсък“. \r\nСъгласно разпространената информация, произшествието се е случило в 7.37 часа местно време (9.37 часа българско време). Въоръжената полиция, охраняваща периметъра, е обградила незабавно автомобила и е извела водача от него – мъж, облечен в джинси и черно яке. Съобщава се, че районът е затворен за движение.  \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени.  Тереза Герова", "date": "2018.08.14", "title": "AFP: „Няколко пешеходци“ са ранени пред британския парламент, водачът на автомобила е арестуван"}
{"url": "http://www.focus-news.net/news/2018/08/14/2555991/varna-lek-avtomobil-v-koyto-e-patuvalo-semeystvo-e-izgoryal-pri-otbivkata-za-devnya-na-avtomagistrala-hemus.html", "text": "В 14:48 ч. на 13 август е съобщено, че при отбивката за Девня на автомагистрала „Хемус“ гори лек автомобил „Рено Меган“ с полска регистрация. Това съобщиха от  ОДМВР-Варна . На място е изпратен патрулен автомобил, екипът на който е извел водача и семейството му, които са пътували в автомобила, на безопасно разстояние и погасил горенето, но колата е унищожена. Предполагаема причина за възникването на пожара е техническа неизправност.", "date": "2018.08.14", "title": "Варна: Лек автомобил, в който е пътувало семейство, е изгорял при отбивката за Девня на автомагистрала „Хемус“"}
{"url": "http://www.focus-news.net/news/2018/08/14/2555989/aktsenti-v-predavaneto-zdravey-peshtera-po-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  - „Здравей, Пещера“, днес ще чуете повече за дейността на Центъра за деца с увреждания в град Пещера. За неговите потребители, основните дейности, които се изпълняват там и за по-специалните грижи, полагани за децата, ще разговаряме със Соня Бурова, директор на социалната институция.  \r\nИма ли осъзната потребност от духовността у младите хора? Посещават ли те църковните храмове, възпитани ли са в морално-етични постулати и какви са най-често проблемите, с които те се обръщат към духовните лица, ще ни разкаже отец Любомир, архиерейски наместник в Пещерската духовна околия.   \r\nЛятото е време за почивка, но и приятен период, в които можем да се позабавляваме с книгите. Читалище „Развитие“ в Пещера провежда инициативата „Лято в библиотеката“. Какви са дейностите, предвидени за малки и големи през летните месеци, ще научим от Люба Шопова, библиотекар в читалището.  \r\nТелефоните за връзка със студиото ни са 0885 606692 и 034 420020.", "date": "2018.08.14", "title": "Акценти в предаването „Здравей, Пещера“ по Радио „Фокус“ – Пазарджик"}
{"url": "http://www.focus-news.net/news/2018/08/14/2555992/die-zeit-bavartsite-vazpriemat-hss-kato-po-golyam-problem-ot-migratsiyata-pokazva-prouchvane.html", "text": "Спорът между „сестринските“ партии от Съюза (ХДС/ХСС) за убежището има потенциал да разцепи на две политическия блок. Но в очите на баварците миграцията е далеч по-малък проблем, отколкото управляващия Християнсоциален съюз и министър-председателят Маркус Зьодер, отбелязва германският национален ежедневник  Die Zeit .  \r\nПроучване на общественото мнение, проведено преди регионалните избори в Бавария, показва, че 54% от гласоподавателите, които са избрали ХСС на предходните избори, биха гласували за ХДС. Резултатите са категорични – партията на канцлера Ангела Меркел би могла да разчита на 33% от баварските избиратели.  \r\nВ същото време, 39% баварците определят ХСС като най-големия проблем във федералната провинция. Тези, които са поставили миграцията и бежанците на първо място, са 30%. \r\nПроучването е проведено от института „Форса“ в периода между 21 и 22 юни сред 1033 избиратели в Бавария.  Тереза Герова", "date": "2018.08.14", "title": "Die Zeit: Баварците възприемат ХСС като по-голям проблем от миграцията, показва проучване"}
{"url": "http://www.focus-news.net/news/2018/08/14/2555988/advokat-ivaylo-naydenov-nyama-izvarsheno-prestaplenie-ot-strana-na-bencho-benchev-ochakvam-dosadebnoto-proizvodstvo-da-bade-prekrateno.html", "text": "Няма извършено престъпление от страна на Бенчо Бенчев. Това каза пред журналисти Ивайло Найденов, адвокат на зам.-председателя на общинския съвет в Бургас Бенчо Бенчев, предаде репротер на  Радио „Фокус“ - Бургас . Срещу Бенчев са повдигнати две обвинения - за укривателство и за боеприпаси без разрешение.  \r\n„За първото обвинение в медийното пространство достатъчно дълго беше обяснявано, че ще бъде повдигнато такова обвинение. Даже доколкото си спомням зам.-главният прокурор Гешев преди една седмица каза, че може би ще бъде повдигнато обвинение за лично укривателство. За обвинението по чл. 339 от НК - за държанен на боеприпаси без разрешение - не смятам, че има доказателства. Най-малкото г-н Бенчев има законно притежавано оръжие. Твърди се за едни боеприпаси. Това са боеприпасите за двете оръжия, които има и няма извършено престъпление. Но то е по-тежката квалификация. По всяка вероятност Прокуратурата е преценила, че това трябва да повдигне, за да може да наложи и забрана и са се мотивирали, че на базата на това обвинение налагат и забрана за напускане пределите на Република България. Аз не виждам г-н Бенчев с какво е опасен и какво трябва да притеснява и защо се притеснява Прокуратурата. Той няма и най-малко намерение да се укрива. Така че разчитам, че тази мярка е наложителна и задължителна в настоящия случай“, коментира Найденов. \r\n„В крайна сметка смятам, че емоциите ще отминат, тъй като в момента на гърба на нашия защитен, нашия доверител се упражняват страшно много хора. Прокуратурата ще изясни какво се е случило“, каза още той.  \r\n„По никакъв начин той не е извършил деянието - публично укривателство и смятам, че ще излязат с един достоен акт. А то е именно до прекратяване на досъдебното производство. Нека да не слагаме каруцата пред коня, но лично аз се надявам, че ще бъдат събрани всички възможни доказателства, за да се изчисти името на нашия доверител“, добави Найденов.  \r\nНа въпроса дали ще може да докаже, че срещата на Бенчев  с Димитър Желязков е нелепа случайност той отговори, че срещата на хората не означава, че е извършено престъпление. „Ако делото влезе в съда, ще се съберат достатъчно доказателства и ще се убедите, че няма извършено престъпление от страна на г-н Бенчев“, заяви адвокат Ивайло Найденов. \r\nДеница ДИМИТРОВА", "date": "2018.08.14", "title": "Адвокат Ивайло Найденов: Няма извършено престъпление от страна на Бенчо Бенчев, очаквам досъдебното производство да бъде прекратено"}
{"url": "http://www.focus-news.net/news/2018/08/14/2555993/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Кризата в Турция, предстоящото посещение на Реджеп Тайип Ердоган в страната и наближаващите избори за регионален парламент в Бавария са сред водещите теми в германския печат. \r\n***  Спорът между „сестринските“ партии от Съюза (ХДС/ХСС) за убежището има потенциал да разцепи на две политическия блок. Но в очите на баварците миграцията е далеч по-малък проблем, отколкото управляващия Християнсоциален съюз и министър-председателят Маркус Зьодер, отбелязва германският национален ежедневник  Die Zeit .  \r\nПроучване на общественото мнение, проведено преди регионалните избори в Бавария, показва, че 54% от гласоподавателите, които са избрали ХСС на предходните избори, биха гласували за ХДС. Резултатите са категорични – партията на канцлера Ангела Меркел би могла да разчита на 33% от баварските избиратели.  \r\nВ същото време, 39% баварците определят ХСС като най-големия проблем във федералната провинция. Тези, които са поставили миграцията и бежанците на първо място, са 30%. \r\nПроучването е проведено от института „Форса“ в периода между 21 и 22 юни сред 1033 избиратели в Бавария.  \r\n***  Кризата надвисва над главите на турците. Според икономисти само паричният оборот може да извади страната от тежката ситуация. Но държавният глава Реджеп Тайип Ердоган не мисли така, коментира Филип Пликерт в авторска статия за германския национален ежедневник  Die Frankfurter Allgemeine Zeitung  във връзка с кризата на турската лира, която в последните дни е една от водещите теми в печатните издания във ФРГ.  \r\nПоследните няколко седмици бяха трудни за Турция. От началото на годината, националната валута загуби повече от 45% от стойността си. Инвеститорите се паникьосват. Търговията с акции на големи банки като Yapi Kredi, Akbank и Isbank бе временно спряна. „Инвеститорите все още се опитват да изтеглят парите си\", заяви ръководителят на Института за икономически изследвания Ifo, Клеменс Фуест след поредното съобщение за спад в цената на лирата.  \r\nМерките на Централната банка на Турция за успокояване на ситуацията бяха обявени в понеделник сутринта. Органът увери, че ще „предприеме всички необходими мерки за поддържане на финансовата стабилност\". Предвижда се намаляване на задължителните резерви за сделки с чуждестранна валута, което трябва да освободи около шест милиарда долара. Анализаторите обаче са скептични, че мярката е достатъчна за обрат в ситуацията.  \r\n„Това не е достатъчно\", уверен е Гюнтер Дойбер, главен икономист на виенския клон на водеща европейска банка. Пред лицето на инфлационния шок Централната банка на Турция ще трябва да възстанови паричната политика и да повиши лихвените проценти. Той изчислява, че инфлацията скоро ще се повиши до над 20% поради девалвацията на лирата. Ключовият процент в момента е около 18%, който е твърде нисък. \r\nВъпреки това, президентът Реджеп Тайип Ердоган изясни, че не иска по-високи, а по-ниски лихвени проценти. В предишни изказвания той обвини „лихвеното лоби\" за икономическите и финансови проблеми на страната. Наблюдателите виждат това като антисемитска алюзия. С оглед на новите американски санкции, наложени след отказа на Турция да освободи пастор Андрю Брънсън, Ердоган заговори за „подъл заговор\". \r\n***  През септември президентът на Турция Реджеп Тайип Ердоган пристига в Германия на официално държавно посещение. Но според председателят на Свободната демократическа партия (СвДП) Кристиан Линднер приемането на Ердоган с държавни почести е грешен сигнал. Поради тази причина той формулира ясни искания към федералното правителство в Берлин, пише националният ежедневник  Die Welt  в пореден материал, посветен на планираната визита на лидера на Анкара.  \r\nЛиндер бе категоричен – държавното посещение в Германия е „пропагандна победа“ за Ердоган и консервативната му партия. Работната визита би била много по-подходяща, категоричен бе лидерът на германските свободни демократи. „Не мисля, че държавно посещение с военни почести, официална вечеря и всички тези други съпътстващи протоколни изисквания са правилния сигнал, тъй като в турските затвори все още има журналисти“, коментира Линднер.   \r\nГерманският политик бе категоричен, че оказването на подобна чест единствено ще помогне на Ердоган да затвърди „президентската си диктатура“. Същевременно обаче той подчерта, че контактите между Берлин и Анкара са много важни. „Трябва да се говори с Ердоган. Турция е партньор в НАТО, регионална сила, която играе важна роля в германската вътрешна политика. Заради факта, че имаме голяма турска общност, въпросът е свързан и с този за сигурността ни“, обясни председателят на СвДП.  \r\nЛинднер сподели, че очаква посещението на Ердоган да бъде използвано, за да бъде изискано от него обяснение за състоянието на човешките и гражданските права в Турция. Трябва да бъде обсъден и въпросът за турското членство в Европейския съюз, подчерта свободният демократ.  \r\nЕрдоган ще бъде приет от президента на ФРГ Франк-Валтер Щайнмайе на 28 септември. Той ще остане в Германия за двудневно държавно посещение. Ще бъде планирана и среща с германския канцлер Ангела Меркел (ХДС). \r\nПо-рано вестникът публикува статия, от която стана ясно, че германските политици и граждани не гледат с добро око на планираната визита на лидера на Анкара. \r\nОпозицията в Берлин реагира бурно на новината за отправената покана. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“ Джем Йоздемир. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъде толерирано“. \r\nНа фона на критиката, която предизвика новината за планираното посещение на турския президент Реджеп Тайип Ердоган в Германия, първият дипломат на Берлин Хайко Маас защити решението за отправената покана. Аргументът, че би било добре да не разговаряме с трудните партньори, никога не е бил убедителен за мен“, подчерта германският социалдемократ. \r\nКаквито и да са коментарите по повод визитата на Ердоган, към настоящия момент нито има фиксирана дата за нея, нито е изяснено дали посещението ще бъде наистина държавно, с всички съпътстващи протоколни елементи.  \r\nОказва се обаче, че позицията на Маас за визитата на турския президент се споделя от много ограничен кръг граждани на ФРГ: голяма част от тях- 69% - се противопоставя на официалното държавно посещение на турския президент. Малко над 50% от германците го отхвърлят напълно, а 19% са отбелязали, че такава визита „по-скоро не“ трябва да бъде провеждана. Едва 23,9% от респондентите подкрепят официално държавно посещение - от които малко над 10% се съгласиха с него, отговаряйки с „да, определено\". \r\nРезултатите са от представително изследване на вестника, проведено от изследователския институт Civey.  \r\nАнализът на данните показва, че отхвърлянето на посещението на Ердоган е най-силно сред симпатизантите на „Алтернатива за Германия“ (81,3%), а най-слабо – сред социалдемократите (58,4%). От избирателите на Съюза (ХДС/ХСС) 23,3% гласуваха „за“ и 69,3% - „против“.  \r\nСимпатизантите на Свободната демократическа партия (СвДП) и „Левица“  \r\nса сравнително единодушни: 31,9% (СвДП) И съответно 29,9% („Левица“) са се изказали в подкрепа на визитата на турския президент. \r\n***", "date": "2018.08.14", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/08/14/2555994/burgas-67-godishen-mazh-se-e-udavil-v-moreto-v-neohranyavana-zona-na-plazha-kray-s-rezovo.html", "text": "На 13 август т. г., около 16.50 ч., в Районно управление на МВР - Царево е получено съобщение за инцидент на плаж „Силистар“ край с. Резово, при който в морето в неохраняваната зона на плажа се удавил 67-годишния В. П. от Плевен. Това съобщиха от  ОДМВР-Бургас . Тялото на мъжа е откарано за аутопсия в отделение „Съдебна медицина“ при УМБАЛ – Бургас. Работата по случая продължава от служители на Районно управление – Царево.", "date": "2018.08.14", "title": "Бургас: 67-годишен мъж се е удавил в морето в неохранявана зона на плажа край с. Резово"}
{"url": "http://www.focus-news.net/news/2018/08/14/2555995/rumyana-milova-tsgm-razshirenieto-na-zelenata-zona-v-stolitsata-shte-otvori-okolo-5500-parkomesta-i-82-novi-rabotni-mesta.html", "text": "Разширението на „зелената зона“ в столицата ще отвори около 5500 паркоместа и 82 нови работни места. Това каза в интервю за  Агенция „Фокус“  директорът на дирекция „Паркиране и гаражи“ в ЦГМ Румяна Милова. В разширението влизат четири района - „Оборище“, „Лозенец“, „Красно село“ и „Възраждане“, като всички терени, представляващи общинска собственост, попадащи в обхвата на разширението в т.ч. и пред блоковете, ще бъдат в режим на почасово платено паркиране.  \r\n„Гражданите имат 1 месец, в който да разгледат схемите на зоните по райони и да информират съответното кметство, ако имат възражения по определените места. Само да уточня, че сигнали се приемат само, ако са мотивирани и законосъобразни. Районните кметствата имат ангажимента да ни изпратят въпросните сигнали“, заяви още тя.  \r\nПрогнозните приходи за касата на ЦГМ са в размер на 4 276 753 лв.“, каза още Милова.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.14", "title": "Румяна Милова, ЦГМ: Разширението на „зелената зона“ в столицата ще отвори около 5500 паркоместа и 82 нови работни места"}
{"url": "http://www.focus-news.net/news/2018/08/14/2555998/mvnr-na-kosovo-sarbiya-da-se-distantsira-ot-politikata-na-miloshevich.html", "text": "Министерството на външните работи на Косово потвърди чрез своето бюро за връзка в Белград друг случай на арест на косовски албанец, пресичал територията на Сърбия, предава телевизионният канал  RTK Live . \r\nОт разпространеното съобщение става ясно, че лицето е арестувано по същите обвинения, по които по-рано бяха задържани и други косовари – за тероризъм по време на военния конфликт от края на 90-те години на XX век.  \r\nОт МВнР на Косово определиха инцидента като „лов на вещици“ и обвиниха официален Белград в продължаване на политиката на Слободан Милошевич. От ведомството призоваха Сърбия да прекрати подобни действия и да зачита правата на косоварите, които преминават транзитно през територията на страната. Същевременно министерството призова Европейския съюз и международната общност да осъдят арестите и да изискат незабавното освобождаване на задържаните в Сърбия косовски граждани.  Тереза Герова", "date": "2018.08.14", "title": "МВнР на Косово: Сърбия да се дистанцира от политиката на Милошевич"}
{"url": "http://www.focus-news.net/news/2018/08/14/2555997/burgas-izdirva-se-izvarzhitel-na-poboy-v-zavedenie-v-zh-k-zornitsa-v-nesebar.html", "text": "На 13 август т. г., около 17.00 ч., в Пето Районно управление на МВР - Несебър е получено съобщение от 33-годишен мъж от Бургас за това, че два дни по-рано около 20.00 ч. в бар „Мокай“ в ж. к. „Зорница“, му е нанесена телесна повреда, изразяваща се в нанасяне на удари с ръка в областта на лицето. Това съобщиха от  ОДМВР-Бургас . Извършителят на деянието се издирва по описание от служители на Пето Районно управление – Несебър.", "date": "2018.08.14", "title": "Бургас: Издирва се извържител на побой в заведение в ж. к. „Зорница“ в Несебър"}
{"url": "http://www.focus-news.net/news/2018/08/14/2555996/smolyan-ot-2100-ch-do-2130-ch-se-ogranichava-dvizhenieto-po-pat-iii-866-v-rayona-na-shiroka-laka-za-provezhdaneto-na-tarzhestvena-zarya.html", "text": "От 21.00 ч. до 21.30 ч. ще бъде ограничено движението по път III-866 Смолян – Стойките – Широка лъка (от км 32+150 до км 35+350), в района на Широка лъка, за провеждането на тържествена заря-проверка в памет на загиналите воини от селото. Това съобщиха от пресцентъра на  Агенция \"Пътна инфраструктура\"  (АПИ). Необходимо е шофьорите да спазват пътната сигнализация и указанията на регулировчиците. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.08.14", "title": "Смолян: От 21.00 ч. до 21.30 ч. се ограничава движението по път III-866 в района на Широка лъка за провеждането на тържествена заря"}
{"url": "http://www.focus-news.net/news/2018/08/14/2555999/zam-ministar-krasimir-tsipov-i-eksperti-ot-mvr-shte-opovestyat-podrobnosti-za-obshtestvena-porachka-za-novoto-pokolenie-balgarski-dokumenti-za-samolichnost-na-brifing-na-15-avgust.html", "text": "На 15 август (сряда), от 13.30 часа в заседателна зала на МВР ще се проведе брифинг. Това съобщиха от пресцентъра на  МВР . Поводът за брифинга е обявяването на обществена поръчка за новото поколение български документи за самоличност. Подробности ще оповестят заместник-министър Красимир Ципов и експерти от МВР.", "date": "2018.08.14", "title": "Зам.-министър Красимир Ципов и експерти от МВР ще оповестят подробности за обществена поръчка за новото поколение български документи за самоличност на брифинг на 15 август"}
{"url": "http://www.focus-news.net/news/2018/08/14/2556001/pp-abv-vnese-v-kevr-signal-za-narusheniya-na-eksploatatsiyata-i-ekologichnite-normi-na-gazonahodishteto-v-galata.html", "text": "Сигнал за нарушения на експлоатацията и екологичните норми на газонаходището в Галата внесе в Комисията за енергийно и водно регулиране (КЕВР) председателят на ПП АБВ Румен Петков, заедно с председателя на Областното ръководство на партията във Варна доц. Георги Кючуков и председателите на младежките структури на формацията. Това съобщиха от пресцентъра на  ПП АБВ . В разговор с председателя на енергийния регулатор Иван Иванов Румен Петков настоя енергийният регулатор да извърши пълна проверка на структурата на собственост на концесионера на находище Галата Петрокелтик България ЕООД, както и финансовата и техническа обезпеченост. Понастоящем концесионерът, който е регистриран в офшорна зона - на Каймановите острови - е с неясна собственост на капитала.  Петков настоя също и да бъде изискан от Министерството на енергетиката пълен анализ, както и копие от договора за концесия с една единствена цел – да се идентифицира правото на дейността по извършване на газосъхранение, с оглед на това, че концесионният договор предполага единствено и само добив.  \r\n„През ноември 2017 година, с писмо до Министерството на енергетиката, концесионерът е заявил, че не е в състояние да добива повече газ. С това всички съоръжения трябва да преминат безвъзмездно в управление на държавата“, посочи Румен Петков. Той добави, че концесията се експлоатира по непрофесионален начин и това води до загуби на подземни богатства, включително и до преки щети, чрез неизпълнение на минималния годишен добив. „Смутени и притеснени сме от това, че Министерството на енергетиката не е предприело никакви действия в тази посока. И най-вече енергийният холдинг“, каза още Румен Петков.", "date": "2018.08.14", "title": "ПП АБВ внесе в КЕВР сигнал за нарушения на експлоатацията и екологичните норми на газонаходището в Галата"}
{"url": "http://www.focus-news.net/news/2018/08/14/2556000/sport-grigor-dimitrov-shte-nauchi-imeto-na-parviya-si-sapernik-v-sinsinati.html", "text": "Днес ще стане ясен първият съперник на Григор Димитров на турнира от сериите „Мастърс“ в американския град Синсинати. Той ще бъде определен от двубоя между Дамир Джумхур и Миша Зверев, който ще започне не по-рано от полунощ българско време. \r\nНай-добрият български тенисист е пети поставен в основната схема и ще започне защитата на титлата си директно от втори кръг.", "date": "2018.08.14", "title": "Спорт: Григор Димитров ще научи името на първия си съперник в Синсинати"}
{"url": "http://www.focus-news.net/news/2018/08/14/2556003/plovdiv-avtomorga-v-goryala-na-patya-plovdiv-asenovgrad.html", "text": "Автоморга е горяла на пътя Пловдив – Асеновград. Това съобщи за  Радио „Фокус”-Пловдив  говорителят на Пожарната в Пловдив инспектор Цвятко Дешев. Пожарът е бил овладян бързо и загасен. Няма пострадали хора. Сигналът за горящата автоморга е бил подаден в 9.15 часа. На място са били изпратени четири противопожарни автомобила. Оказало се, че гори метално хале, разположено в двора на автоморгата, върху площ от 50 кв.м. Вътре в халето е имало натрупани автомобилни гуми, които са се запалили по неустановени засега причини. \r\nЦветана ТОНЧЕВА", "date": "2018.08.14", "title": "Пловдив: Автоморга в горяла на пътя Пловдив – Асеновград"}
{"url": "http://www.focus-news.net/news/2018/08/14/2556008/burgas-nad-1-ton-metalni-otpadatsi-ot-cherni-i-tsvetni-metali-sa-otkriti-v-2-chastni-imota-na-ulitsa-osogovo-v-grada.html", "text": "На 13 август т. г. служители от сектор „Икономическа полиция“, съвместно със служители от РИОСВ – Бургас, са извършили проверки във връзка с незаконни пунктове за изкупуване на черни и цветни метали. В частни домове на улица „Осогово“ №25, обитаван от криминално проявения К. Е., 34-годишен, и № 30, обитаван от криминално проявения К. А., и двамата от Бургас, са намерили и иззели общо 1 320 кг. метални отпадъци от черни и цветни метали и два електронни кантара. Това съобщиха от  ОДМВР-Бургас . Работата по случаите продължава.", "date": "2018.08.14", "title": "Бургас: Над 1 тон метални отпадъци от черни и цветни метали са открити в 2 частни имота на улица „Осогово“ в града"}
{"url": "http://www.focus-news.net/news/2018/08/14/2556002/sofiya-100-poludivi-patitsi-byaha-pusnati-v-ezeroto-v-zhk-druzhba.html", "text": "100 полудиви патици бяха пуснати в езерото в ж.к. „Дружба“, предаде репортер на  Агенция „Фокус“ . Инициативата е на Ловно рибарско дружество „София-запад“ и Столична Община.  \r\nЦветелин ДИМИТРОВ", "date": "2018.08.14", "title": "София: 100 полудиви патици бяха пуснати в езерото в ж.к. „Дружба“"}
{"url": "http://www.focus-news.net/news/2018/08/14/2556006/plovdiv-blizo-200-detsa-i-mladezhi-shte-polzvat-novi-sotsialni-uslugi-v-grada.html", "text": "Близо 200 деца и младежи ще ползват нови социални услуги в Пловдив. Това стана ясно на пресконференция в Заседателната зала на Община Пловдив, предаде репортер на  Радио „Фокус“-Пловдив . Услугите ще се предоставят по проект  “Изграждане на ефективна социална инфраструктура за предоставяне на 7 нови социални услуги в Община Пловдив“ по Оперативна програма „Региони в растеж 2014-2020 г.“. Безвъмездната финансова помощ е в размер на 2 391 600,00 лв., с които трябва да се ремонтира и оборудва избраният сграден фонд, където ще се предоставят тези нови услуги, каза зам.-кметът на Пловдив с ресор спорт, младежки дейности и социална политика Георги Титюков. Ще бъдат разкрити дневен център за деца с увреждания, дневен център за деца с тежки и множествени увреждания център за обществена подкрепа за деца и техните семейства. Тези три социални услуги ще се предоставят на ул. „Димитър Цончев“ 11. Там се намира бившият Дом за деца, лишени от родителска грижа „Рада Киркович“. Сградата е с разгърната площ от 930 кв.м..  \r\n„Това е едноетажна сграда, паметник на културата в много лошо състояние. Това е първото сиропиталище в Пловдив, а може би и в България, строено след Освобождението през 1878 година с основен принос от Олга Скобелева, която дарява 20 000 златни рубли, за да се построи. По този начин 140 години по-късно ние ще съумеем не само да възстановим този паметник на културата, но и да спазим волята на дарителя- тази сграда да се предоставя за деца в нужда“, каза още зам.-кметът. Другите две услуги- център за настаняване от семеен тип и преходно жилище ще се предоставят в две сгради на ул. „Стоян Михайловски“ 13. В район „Южен“, на ул. „Петрова нива“ ще има центъра за настаняване от семеен тип и в бл. 269 в ж.к. „Тракия“ ще има преходно жилище. Крайният срок за изпълнението на проекта е 29.01.2020 година. Зам.-кметът благодари на всички, които работят по него. Вече има избрани фирми изпълнители. Няма постъпили жалби. Предстои проектиране и съгласуване на три от услугите, които ще се намират в бившето сиропиталище с Националния институт за недвижимо културно наследство.  Ще бъдат разкрити 45 нови работни места. Услугите ще се предоставят на деца чрез заповед на директора на Агенция „Социално подпомагане“. С изграждането на тези социални центрове Пловдив ще се сдобие с над 70 такива. \r\nМария РУСЕВА", "date": "2018.08.14", "title": "Пловдив: Близо 200 деца и младежи ще ползват нови социални услуги в града"}
{"url": "http://www.focus-news.net/news/2018/08/14/2556009/veliko-tarnovo-novo-praskane-sreshtu-komari-predstoi-v-grada.html", "text": "Ново пръскане срещу комари предстои във Велико Търново. Това съобщиха от пресцентъра на  Общината . Обработката на парковете и зелените площи започва още днес - след 22,00 ч. Третирането ще продължи и през следващите две вечери – на 15 и 16 август.   \r\nПръскането стартира в парковете „Дружба“, „Марно поле“ и „Майка България“. Поетапно в трите вечери ще бъдат обхванати също зоните за отдих и спорт „Картала”, „Акация“ и боровата гора, „Качица”, „Бузлуджа”, „Колю Фичето”, „Никола Габровски”, „Света гора”, „Ксилифор” и „Лакото” – Арбанаси.  \r\nОколо всяка локация ще бъдат поставени необходимите стикери за използваните препарати. \r\nГрафикът подлежи на промени в зависимост от метеорологичните условия. Необходимо е времето да е тихо и сухо. Тревните площи са предварително окосени.", "date": "2018.08.14", "title": "Велико Търново: Ново пръскане срещу комари предстои в града"}
{"url": "http://www.focus-news.net/news/2018/08/14/2556005/afp-antiteroristichnata-politsiya-poe-razsledvaneto-na-intsidenta-pred-britanskiya-parlament.html", "text": "Британската антитерористична полиция пое разследването на инцидента, при който автомобил бе врязан в бариерите пред сградата на парламента в Лондон, предава  AFP , като се позовава на изявление от Скотланд Ярд.  \r\nПри произшествието пострадаха „редица пешеходци“, но броят им все още не е конкретизиран. Първоначално властите отказаха да коментират за възможен терористичен характер на инцидента, описвайки го единствено като „сблъсък“.  \r\n Шофьорът – мъж, е бил задържан на място от офицерите, бе казано в изявление от полицията, в което бе съобщено и за ранени пешеходци.  \r\nСъгласно разпространената информация, произшествието се е случило в 7.37 часа местно време (9.37 часа българско време). Въоръжената полиция, охраняваща периметъра, е обградила незабавно автомобила и е извела водача от него – мъж, облечен в джинси и черно яке. Съобщава се, че районът е затворен за движение.  \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени.  Тереза Герова", "date": "2018.08.14", "title": "AFP: Антитерористичната полиция пое разследването на инцидента пред британския парламент"}
{"url": "http://www.focus-news.net/news/2018/08/14/2556004/dots-aleksandar-grebenarov-trayko-kitanchev-e-predtecha-na-osvoboditelnoto-dvizhenie-v-makedoniya.html", "text": "Трайко Китанчев е Предтеча на освободителното движение в Македония. Това каза председателят на Македонския научен институт доц. Александър Гребенаров в интервю за  Агенция „Фокус“  по повод 123-ата годишнина от смъртта на българският учител, обществен деец и пръв председател на Вътрешния македонски комитет Трайко Китанчев. По думите му дейността на Китанчев започва по-различно от тази на бъдещите революционери. „Той е роден през 1858 г., а много добре знаем, че революционните дейци, които създават организацията, са родени едно десетилетие по-късно. Може да се каже, че той е Предтеча на освободителното движение. Неговият първоначален старт е в посока на училищната дейност. Той получава доста сериозно образование. По-голямата част от своя съзнателен живот, той се проявява на учителското поприще. Неслучайно за него има много интересни спомени“, коментира доц. Гребенаров. По думите му приносът на Китанчев за свободата на Македония е безспорен. „След като е създадена Вътрешната македоно-одринска оргиназация в Солун, той полага основите на Върховния македоно-одрински комитет в София. Учредяването на този комитет започва в края на 1894 г., а през март 1895 г. вече се взема решение за създаването му. Той  обединява всички македонски дружества, братства, създадени в българската държава“, коментира доц. Гребенаров.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.08.14", "title": "Доц. Александър Гребенаров: Трайко Китанчев е Предтеча на освободителното движение в Македония"}
{"url": "http://www.focus-news.net/news/2018/08/14/2556012/dobrich-do-17-avgust-prodalzhava-priemat-na-dokumenti-za-finansovo-podpomagane-na-semeystva-i-dvoyki-s-reproduktivni-problemi.html", "text": "Община град Добрич започна процедура на 16 юли за финансово подпомагане на семейства и двойки с репродуктивни проблеми. Приемът на заявления и документи е до 17 август, предаде кореспондентът на  Радио „Фокус” . Документите се подават в „Център за услуги и информация“, работно място „Деловодство“, ет. 1 в сградата на Община град Добрич. Всичко необходимо за кандидатстване, както и Правилникът за отпускане на финансова помощ за лечение на семейства и двойки с репродуктивни проблеми, с постоянен и или настоящ адрес на територията на Община град Добрич са публикувани на сайта на администрацията в рубриката „Новини“.  \r\nСредствата, предвидени за финансово подпомагане на медицински дейности, свързани с лечение на безплодие, се гласуват всяка календарна година с бюджета на Община град Добрич. Средствата, отпуснати на семейства и двойки, живеещи на семейни начала за финансово подпомагане, са в размер до 3 000 лв. на двойка заявител, в рамките на една календарна година. Изплащането на одобрените средства може да се извърши и през следващата календарна година, като се предвиждат в бюджета на Общината. Българско гражданство, пълнолетие, завършено средно образование, непрекъснати здравно-осигурителни права са сред задължителните условия за кандидатите. Пълният списък на критериите, както и всякаква друга детайлна информация, са публикувани на страницата на Община град Добрич.  \r\nЖулиета НИКОЛОВА", "date": "2018.08.14", "title": "Добрич: До 17 август продължава приемът на документи за финансово подпомагане на семейства и двойки с репродуктивни проблеми"}
{"url": "http://www.focus-news.net/news/2018/08/14/2556013/milena-vaseva-op-parkove-i-gradski-gradini-obshto-250-poludivi-patitsi-shte-badat-pusnati-v-stolichni-vodoemi.html", "text": "По инициатива на Ловно-рибарско дружество „София-запад“ ще бъдат пуснати 250 броя полудиви зеленоглави патици в столични водоеми с цел обогатяване на дивата природа на територията на Столична община. Това каза директорът на Общинското предприятие „Паркове и градски градини“ Милена Васева, след като 100 полудиви патици бяха пуснати в езерото в ж.к. „Дружба“, предаде репортер на  Агенция „Фокус“ . „Столична Община не участва в инициативата с финансиране. Миналата година през лятото за първи път Столична Община внесе диви зеленоглави патици в столични паркове по случай 135-годишнината на парк „Борисова градина“. Все още патиците са там и в последствие си измътиха яйца. Столична Община подкрепя такъв тип инициативи, свързани с обогатяване на дивата природа на столицата“, допълни тя. По думите ѝ на територията на Столична община има диви зеленоглави патици, а това е дообогатяване, което е дарение от Ловно рибарското дружество „София-запад“.  \r\nЦветелин ДИМИТРОВ", "date": "2018.08.14", "title": "Милена Васева, ОП „Паркове и градски градини“: Общо 250 полудиви патици ще бъдат пуснати в столични водоеми"}
{"url": "http://www.focus-news.net/news/2018/08/14/2556007/mvnr-kam-momenta-nyama-danni-za-postradali-balgari-pri-intsidenta-v-london.html", "text": "По информация на българското посолство в Лондон няма данни за пострадали български граждани при инцидента, при който тази сутрин в 7,37 ч. местно време кола се блъсна в загражденията пред сградата на британския парламент. Това съобщиха от пресцентъра на  Министерство на външните работи .   \r\nПолицията е съобщила, че шофьорът е задържан на мястото на инцидента. Станцията на метрото Уестминстър е временно затворена, защото разследването продължава. Дипломатическото представителство на България във Великобритания следи ситуацията.", "date": "2018.08.14", "title": "МВнР: Към момента няма данни за пострадали българи при инцидента в Лондон"}
{"url": "http://www.focus-news.net/news/2018/08/14/2556015/krasimir-dvoyakov-kmet-na-selo-sveta-petka-v-momenta-se-raboti-po-odobren-proekt-za-asfaltirane-za-dve-ot-golemite-glavni-ulitsi-v-seloto.html", "text": "В момента се работи по одобрен проект за асфалтиране за две от големите главни улици в Горната махала в село Света Петка, община Велинград, каза за  Радио „Фокус“-Пазарджик  Красимир Двояков, кмет на населеното място. Той уточни, че проект за друга улица в селото, която има спешна нужда от асфалтиране, е пуснат по капиталовата програма на Общината, но той ще се реализира в по-късен етап. По думите му дъждовете не са нанесли трайни щети на инфраструктурата на селото. Кметът на Света Петка добави, че училището и детската градина в селото са в добро състояние, като още миналата година са частично ремонтирани. \r\nРадослава МУРДЖЕВА", "date": "2018.08.14", "title": "Красимир Двояков, кмет на село Света Петка: В момента се работи по одобрен проект за асфалтиране за две от големите главни улици в селото"}
{"url": "http://www.focus-news.net/news/2018/08/14/2556014/okrazhniyat-prokuror-na-burgas-georgi-chinev-parichnata-garantsiya-v-razmer-ot-50-000-lv-e-saobrazena-s-imushtestvenoto-polozhenie-na-bencho-benchev.html", "text": "Наложената мярка за неотклонение „парична гаранция“ в размер от 50 000 лева е съобразена с имущественото положение на Бенчо Бенчев. Това каза пред журналисти окръжният прокурор Георги Чинев, административен ръководител на Окръжна прокуратура – Бургас, на брифинг по повод повдигнатите обвинения срещу заместник-председателя на Общинския съвет в Бургас Бенчо Бенчев, предаде репортер на  Радио „Фокус“ – Бургас . По думите му на обвиняемия е предоставен максимално допустимия срок за внасяне на гаранцията – 15 дни. Прокурор Чинев добави, че освен това е наложена и мярка за процесуална принуда – „забрана да напуска пределите на страната без разрешение от съблюдаващите прокурори“. Допустима по закон е възможността в 3-дневен срок мярката да бъде атакувана пред съда. \r\n„Повдигнатото обвинение касае две престъпления. Едното е лично укривателство, за което закона предвижда „лишаване от свобода“ до 5 години“, посочи Чинев. Той заяви, че обвинението касае следните факти: за периода от 2 до 4 август т.г. в Република Гърция и Република Турция обвиняемият  Бенчев е спомогнал на Димитър Желязков да избегне и да бъде осуетено спрямо него наказателно преследване, като го е транспортирал от Солун до Истанбул, както и му е предоставил стая в хотел, без да се е споразумял с Желязков, преди да е извършил това престъпление. \r\n„Наред с това обвинение на Бенчев е повдигнато обвинение за държане на боеприпаси, осъществено на 5 август в дома му“, каза още прокурорът. По думите му предмет на обвинението са 57 броя бойни патрони, калибър 7.62 по 39 мм, за които е установено, че са държани без надлежно разрешение. Георги Чинев добави, че за това обвинение законът предвижда мярка „лишаване от свобода“ за време от 2 до 8 години. \r\nМария ГЕОРГИЕВА", "date": "2018.08.14", "title": "Окръжният прокурор на Бургас Георги Чинев: Паричната гаранция в размер от 50 000 лв. е съобразена с имущественото положение на Бенчо Бенчев"}
{"url": "http://www.focus-news.net/news/2018/08/14/2556016/daily-sabah-turskite-vlasti-zadarzhaha-zhena-vav-vrazka-s-ubiystvoto-na-ruskiya-poslanik-andrey-karlov.html", "text": "Полицията в Анкара задържа жена във връзка с убийството на руския посланик Андрей Карпов през 2016 г., съобщава турският ежедневник  Daily Sabah , като уточнява, че общият брой на задържаните в разследването достигна до 10 душо.  \r\n„Властите са наредели ареста на Айше Зьогют. Тя е съпруга на Шахин Зьогют, поръчител на убийството от страна на гюленистката терористична група (ФЕТО)“, пише изданието.  \r\nМевлют Мерт Алтънташ, пенсиониран полицай, който според турските власти е свързан с мрежата на ислямския проповедник Фетхуллах Гюлен, която Анкара смята за терористична , застреля Карпов на 9 декември 2016 г. на откриването на изложба в турската столица.  Алтънташ бе ликвидиран от полицията в последвала стрелба. \r\nАйше Зьогют бе задържана наскоро, но съдът в Анкара разпореди тя да бъде освободена в очакване на съдебното решение. Прокуратурата възрази и друг съд разгледа искането на обвинителите, като разпореди жената да остане в ареста.  \r\nОт редакцията подчертават, че Айше Зьогют е била потребител на ByLock, криптирана система за съобщения, която според турските власти е използвана от членовете на ФЕТО за комуникация. Освен това тя е работила в няколко компании, свързани с Фетхуллах Гюлен. \r\nМосква следи внимателно разследването по убийството на Карпов, напомня изданието.", "date": "2018.08.14", "title": "Daily Sabah: Турските власти задържаха жена във връзка с убийството на руския посланик Андрей Карлов"}
{"url": "http://www.focus-news.net/news/2018/08/14/2556011/valcho-cholakov-oblasten-upravitel-na-burgas-v-maksimalno-kratko-vreme-firmite-shte-napravyat-ogled-shte-predlozhat-oferti-i-shte-se-vazlozhi-izpompvaneto-na-gorivoto-kray-sozopol.html", "text": "Специалисти на двете фирми в България, разполагащи със средства и възможност, за изпомпване на горивото, ще направят оглед и ще предложат оферти. Това съобщи за  Агенция „Фокус“  областният управител на Бургас Вълчо Чолаков за разлива на мазут от потъналия кораб „Мопанг“ край Созопол. „На заседанието на Оперативния щаб вчера се разбрахме специалистите им да бъдат поканени в максимално кратко време“, посочи той. „След като бъдат обследвани обстоятелствата ще се получи оферта и ще се възложи на фирмите изпомпването“, коментира Чолаков. „Към момента опасност за туризма и екологията няма. Ситуацията е овладяна и под контрол“, обяви областният управител. „Разбрахме за двете фирми от водолазите, открили аварията, които имат големи познания. Споменаха, че са вадили гориво и от дълбочина 80 метра“, обясни Вълчо Чолаков и уточни, че в случая дълбочината е 25-30 метра. „Кораб, който служи за такива специални операции, е базиран във Варна. Той изпомпва замърсените води от повърхността. По мнението на специалистите все още няма нужда този кораб да бъде насочен към Созополското пристанище. Количеството на горивото е сравнително малко и може с подръчните средства и механизация да се оберат замърсените води“, каза още Вълчо Чолаков. \r\nБиляна ИВАНОВА", "date": "2018.08.14", "title": "Вълчо Чолаков, областен управител на Бургас: В максимално кратко време фирмите ще направят оглед, ще предложат оферти и ще се възложи изпомпването на горивото край Созопол"}
{"url": "http://www.focus-news.net/news/2018/08/14/2556017/stara-zagora-blizo-8-000-sa-imennitsite-v-grada-na-golemiya-tsarkoven-praznik-uspenie-na-presveta-bogoroditsa-koyto-shte-bade-otbelyazan-na-15-avgust.html", "text": "На 15 август се отбелязва големият църковен празник Успение на пресвета Богородица. Именниците в Стара Загора са близо 8 000 тази година. Това съобщиха от пресцентъра на  Общината . Името Мария носят 3901 дами, а Марийка – 1010. С мъжкия вариант на името – Мариян, са 185. Марианите са 622, а Марияните – 497. Мъжете с име Мариан са 79. Кратките варианти – Мима и Мара, носят съответно – 177 и 110 старозагорки. С името Мика се представят 4 жени, а с Мери – 6. Унгарският еквивалент на Мария – Морика, носи само една дама. Това сочат данните на Дирекция „Гражданско състояние“ на Община Стара Загора.  \r\nНа Голяма Богородица за имен ден ще приемат поздрави още 192 дами, които носят името Мариета, както и 153, с име Мариела.  \r\nВъпреки че Марин и Марина отбелязват имен ден и на 17 юли, голяма част от тях черпят и на 15 август. В Старозагорско с мъжкия вариант са 425 господа, а дамите са 227.  \r\nВ деня, в който според Светото писание, Божията майка напуска земния живот, своето име ще почетат още Панайот, Преслав и Преслава.  \r\nСпоред народната традиция празникът се нарича Голяма Богородица, за разлика от Малката Богородица, когато се чества рожденият ден на Христовата майка – 8 септември. На 15 август не се работи, правят се курбани за здраве и благоденствие.  \r\n\"От името на Община Стара Загора – много здраве и късмет за всички празнуващи!\", посочиха още от пресцентъра на Общината.", "date": "2018.08.14", "title": "Стара Загора: Близо 8 000 са именниците в града на големия църковен празник Успение на пресвета Богородица, който ще бъде отбелязан на 15 август"}
{"url": "http://www.focus-news.net/news/2018/08/14/2556010/blizo-2-mln-leva-sa-izplateni-na-rozoproizvoditeli-po-shemata-za-podpomagane-de-minimis-ot-darzhaven-fond-zemedelie.html", "text": "Държавен фонд „Земеделие“ (ДФЗ) изплати на розопроизводителите близо 2 млн. лева (1 921 520 лв.) по схемата на минималната държавна помощ de minimis, съгласно Регламент (ЕС) № 1408/2013. Това съобщиха от пресцентъра на  ДФЗ . Субсидиите са преведени на 852 земеделски стопани. Подпомагането се предоставя на площ, за покриване на част от разходите по отглеждане на културата маслодайна роза. \r\nСтавката в размер на 515 лв. на хектар е определена от МЗХГ след подаване на  всички заявления за участие по схемата.  Общият размер на помощите de minimis, които един земеделски стопанин или предприятие може да получи е до левовата равностойност на 15 хил. евро ( 29 337,45 лв.) за период от три последователни данъчни години.  \r\nРозопроизводството има съществено значение както за националната икономика, така и за престижа на България в международната търговия с натурални етерични масла.", "date": "2018.08.14", "title": "Близо 2 млн. лева са изплатени на розопроизводители по схемата за подпомагане de minimis от Държавен фонд „Земеделие“"}
{"url": "http://www.focus-news.net/news/2018/08/14/2556018/corriere-della-sera-krizata-v-turtsiya-machat-mezhdu-dvamata-sultani-zatvoren-v-svoyata-malka-krepost-erdogan-podtseni-tramp.html", "text": "Изострените отношение между САЩ и Турция заради отказа на Анкара да освободи американския проповедник Андрю Брънсън, увеличаването на митата за турския внос на алумний и стомана, с което Вашингтон отговори, сривът на турската лира и отражението на турско-американските отношения върху стабилността на италианската, испанската и френската банкова система са сред основните теми, разгледани в коментарна статия на италианския всекидневник  Corriere della Sera , озаглавена: „Кризата в Турция, мачът между двамата Султани: Затворен в своята малка крепост, Ердоган подцени Тръмп“ (в статията авторът използва главна буква за султани). \r\nТурското финансовото земетресение, което разтърси борсите и валутните курсове става все по-политическо, тъй като главните герои в кризата са двама „Султани“,  решени да покажат своята значимост: Реджеп Таийп Ердоган и Доналд Тръмп, започва коментара си политическият наблюдател на вестника Франкo Ветурини. \r\n„Първият получи абсолютна власт на изборите миналия юни, вторият не се нуждае от промяна на Конституцията, за да диктува правилата. Толкова много и толкова разнообразни са отговорностите на  Ердоган, че е лесно, освен законно, да припишем на мегаломанията му вината за това, което се случва. Но би било късогледо да не проследим и поведението на Тръмп и не особено успокояващите сигнали, които то ни предлага. \r\nСултанът по антономазия – този в Анкара, отдавна е в лоши отношения с Тръмп. И това е независимо от ключовата роля на Турция в защитата на югоизточния фланг на НАТО. От опита за преврат през 2016 г. Ердоган обвинява имама Фетхуллах Гюлен за заговора и иска от САЩ неговата екстрадиция, която те отказват. В Сирия американските военни са прокюрдски настроени, докато турските са антикюрдски настроени, и  доближаването до директен сблъсък се е случвало неведнъж. Ердоган купи руски противоракетни системи и има много близки отношения с Москва в областта на ядрената (гражданска) и енергийната сфера. Черешката на тортата  - Турция няма да спазва санкциите на САЩ срещу Иран. И съвсем разбираемо в сметката трябва да влязат масовите арести на хора, заподозрени за участие в преврата, репресиите срещу свободата на медиите. А освен това и икономиката: всемогъщият Ердоган я управлява под знака на „национализма“, днес ще се каже на „суверенитета“ и, без да презира шуробадженащината, станала  очебийна с номинирането на зет му Берат Албайрак за министър на финансите. Турската лира продължава срива си, загуби 45% от стойността си от началото на годината? Външният дълг става неуправляем? Няма значение, ние ще победим. И никакво вдигане на лихвите, никаква помощ от Международния валутен фонд. Султан Ердоган има много вини. Но дори при едно такова разследване, в което обвинението е  толкова лесно, търсещият истината трябва да усети момента, в който кризата се задълбочава, едновременно  с кризата в отношенията със САЩ.  Този момент беше достигнат, когато турските власти поставиха под домашен арест евангелисткия проповедник Андрю Брънсън, задържан миналия октомври по подозрения за връзки с Фетхуллах Гюлен и отказаха да го освободят, за което настояваше на висок глас Вашингтон.  \r\nТръмп реагира твърдо и накара „колегата Ердоган“ да приеме предизвикателството. Но силният човек на Анкара  подцени един аспект: евангелистите са важна част от електоралния контингент на Тръмп, кампанията за изборите през 2020 г. вече върви с пълна пара, а от това следва, че Белият дом ще използва всяко едно средство, за да „накаже“ Турция и да принуди Ердоган да отстъпи (нещо, което може да се случи следващите дни).  И ето сега, Вашингтон налага санкции срещу съюзнничката си Турция, и в петък 10 август лирата полита надолу, Тръмп я натиска допълнително с обявеното удвояване на митата за стоманата и алуминия от Турция. После, не му стига това, пуска до своите обичайния туит – вид бюлетин на победата: „Стойността на турската лира пада спрямо нашия долар“. \r\n Мачът между двамата султани все още се играе, да се надяваме, че това ще е за кратко, като се имат предвид трудностите, които произтичат за италианската, испанската и френската банкова система от него, и като се вземат предвид стабилните икономически и търговски връзки, които Италия има с Турция. Нито един от тези два елемента не спря Тръмп. Но когато кризата бъде преодоляна, както се надаваме, освен явните вини на Ердоган, трябва да си спомним това, което и без това се беше случвало други пъти, от посещението в Брюксел и Великобритания и „историческите срещи“ с Ким Чен-ун и Путин: президентът Тръмп е погълнат от състезанието за изборите, това е единствената му разпознаваема външна политика. В Италия, например по темата за Либия, би било добре някой да си води бележки.", "date": "2018.08.14", "title": "Corriere della Sera: Кризата в Турция, мачът между двамата Султани: Затворен в своята малка крепост, Ердоган подцени Тръмп"}
{"url": "http://www.focus-news.net/news/2018/08/14/2556020/sport-yuventus-otkaza-prodazhbata-na-poluzashtitnika-si-miralem-pyanich.html", "text": "Реал Мадрид е отправил оферта за полузащитника на Ювентус Миралем Пянич, но тя е била отхвърлена от ръководството на италианския гранд, съобщават местните медии.  \r\nПредложението на испанците е било за сума от 60 милиона евро, но въпреки това Ювентус е отказал. Очаква се договорът на босненския футболист да бъде удължен.  \r\nСпоред медийни доклади италианският шампион е склонен да се раздели с Пянич срещу сума от 80 милиона евро.", "date": "2018.08.14", "title": "Спорт: Ювентус отказа продажбата на полузащитника си Миралем Пянич"}
{"url": "http://www.focus-news.net/news/2018/08/14/2556022/volen-siderov-v-poslednite-mesetsi-poluchih-desetki-oplakvaniya-za-tova-kak-darzhavni-institutsii-sa-izpolzvani-kato-shpits-komandi-sreshtu-opredeleni-zavedeniya-po-chernomorieto.html", "text": "В последните 2-3 месеца получих десетки оплаквания за това как само определени заведения по Черноморието подлежат на проверки. Това каза за пред журналисти в Бургас лидерът на ПП „АТАКА“ и председател на ПГ на „Обединени патриоти“ Волен Сидеров, предаде репортер на  Радио „Фокус“ – Бургас . \r\n„Избран съм за народен представител от Ямболския регион, но по Конституция представлявам целия народ. Освен това съм председател на една от двете парламентарни групи, която изпрати сегашното правителството във властта, начело с премиера Борисов. Ние ги упълномощихме да управляват в интерес на народа. В качеството си на народен представител аз се вслушвам във всяко едно оплакване или сигнал, който стига до мен от страна на избиратели, групи от хора, гилдии. И вече в последните 2-3 месеца получихме десетки оплаквания от сдружения, асоциации на хотелиери, рестораньори, представители на туристическия бизнес“, каза още Сидеров. \r\nПо думите му са се провели сериозни делови срещи във Варна, Бургас, Слънчев бряг и Созопол с представители на бизнеса в делова обстановка. „Всички повториха едно и също – че в момента правителството, използвайки държавни институции като Регионалната здравна инспекция и МВР, в лицето на ОДМВР, биват използвани като шпиц команди срещу определени заведения за сметка на други“ добави още Сидеров. \r\nСпоред него само определени заведения са обект на постоянни проверки. Имал сигнали за заведения, в които всеки ден буквално пристигали полицаи с маски, въоръжени като при терористична акция. „Това са заведения за забавление, а на клиентите им се проверяват личните карти и с какви автомобили са. Но това е само в определени заведения. Други олигарси не биват пипани с пръст. Пример са двама братя от Свети Влас. Всеки, който дойде на Влас получава от тях апартамент, но при тях не стъпват нито РЗИ, нито МВР нито такива с маски. Там, научавам, в момента почиват много успешно представители на правителството“, допълни Сидеров. \r\nВеселина НИКОЛОВА", "date": "2018.08.14", "title": "Волен Сидеров: В последните месеци получих десетки оплаквания за това как държавни институции са използвани като шпиц команди срещу определени заведения по Черноморието"}
{"url": "http://www.focus-news.net/news/2018/08/14/2556021/tsik-shte-obzhalva-reshenieto-na-sofiyskiya-administrativen-sad-za-vavezhdaneto-na-mashinno-glasuvane.html", "text": "На днешното си заседание Централната избирателна комисия взе решение да входира жалба срещу решението на Софийския административен съд за въвеждането на машинно гласуване и одобри текста. Това съобщи за  Агенция „Фокус“  говорителят на Централната избирателна комисия Александър Андреев. „Решението е жалбата да бъде входирана днес“, обяви той. „Какви са мотивите ни ще стане ясно, когато жалбата бъде входирана“, каза още Александър Андреев. „Фокус“ припомня:  В началото на август стана ясно, че Софийският административен съд е постановил, че Централната избирателна комисия е задължена да въведе машинно гласуване. Делото срещу избирателната комисия заведоха Мартин Димитров и Петър Славов от „Демократична България“. Според решението ЦИК трябва да осигури машини за гласуване във всяка секция, до февруари 2019 година. \r\nБиляна ИВАНОВА", "date": "2018.08.14", "title": "ЦИК ще обжалва решението на Софийския административен съд за въвеждането на машинно гласуване"}
{"url": "http://www.focus-news.net/news/2018/08/14/2556025/dimitar-margaritov-kzp-pochti-ne-se-sreshtat-opasni-naduvaemi-artikuli-no-spazvayte-iziskvaniyata-za-upotrebata-im.html", "text": "Пазарът е почти чист от опасни надуваеми артикули, заявява в интервю за в. „Телеграф“ председателят на Комисията за защита на потребителите (КЗП) Димитър Маргаритов. Това съобщиха от пресцентъра на  КЗП . „Хващали сме други опасни изделия - детски дрешки, бански костюми с връзки и дребни частици, които лесно могат да се откъснат. Но с надуваемите тази година до момента няма проблем“, допълва той и отбелязва, че добре би било, ако все пак бдителните потребители забележат някъде да се разпространяват подобни стоки, да ни сигнализират.   \r\nПо думите на Маргаритов сигналите за опасни продукти в институцията са по-малко. „Това е нещо, върху което трябва да се работи. Когато става дума за деца, най-малкото съмнение би трябвало да бъде знак да не се купува от потребителя“, обяснява той. \r\nСпециално за надуваемите предмети като раменки, пояси, дюшеци и др. председателят на КЗП уточнява, че има утвърдени стандарти за безопасност и правила за експлоатация. „Важно е от какви материали са произведени, по какъв начин са слепени частите, така че да нямат остри ръбове. Как е монтиран вентилът за вкарване и изпускане на въздуха, за да не може да се отваря лесно“, дава примери той. Маргаритов обръща внимание, че е задължително върху самия артикул с определена големина на шрифта да има информация за условията и начина на ползване – минимални и максимални възраст и тегло на потребителя и т.н. „Артикул, който няма такива предупредителни текстове, се третира като опасен и се изважда от пазара. Същото се прави и ако се открие несъответствие с всеки друг параметър на стандартите“, категоричен е председателят на КЗП. \r\n„Имаме много добро взаимодействие с Агенция Митници. Често потенциално опасните стоки се залавят още на границата. През миналата година бяха задържани близо 6200 броя надуваеми дюшеци, аксесоари за плуване, внос от Близкия изток, още на границата. Нямаха никакви документи и не отговаряха на стандартите“, казва още Маргаритов. \r\nТой акцентира върху това, че трябва да се внимава дори когато артикулите са напълно безопасни. „Тези стоки може да отговарят на всички изисквания, които стандартите предявяват към тях, но ако се борави неправилно с тях и ако им се предоверим, тези „асистенти“ на плуващите, може да предизвикат много опасни инциденти. Затова  винаги  съветваме: Независимо, че детето има пояс, раменки или и двете, във водата то трябва да бъде  наблюдавано. Защото има изследвания, които показват, че на много плитка вода, дори на  5-7 см, може да се удави дете. Това е стока, предназначена за улеснение за придвижване ввъ водата, а не е спасителят“, добавя Маргаритов.  \r\nПредседателят на КЗП отчита, че по време на тазгодишната информационна кампания на Европейския потребителски център е имало по-малко жалби и не са подадени сигнали за „някакви иновативни в лошия смисъл на думата практики, които да не сме срещали в предишните години“.  Според него това е косвено доказателство за нарасналата ефективност на институциите и желанието на търговците да повишат качеството на предлагания от тях продукт.   \r\nПрез този летен сезон до момента Комисията е извършила 1200 проверки по Черноморието в места за настаняване, в заведения за хранене, включително нощни и в магазини от търговската мрежа. Част от проверките още не са приключили. В около 8-10 % от  случаите са констатирани различни административни нарушения и нелоялни търговски практики.  \r\nВъв връзка с кампаниите за летни намаления Маргаритов предупреди хората да не се хващат на големите проценти, защото са възможни фалшиви или фиктивни отстъпки. „Друго важно нещо, което трябва да знаят потребителите, е че независимо от намалението на битова или друга техника, гаранцията на стоката продължава да важи. Тя не отпада от това, че цената на стоката е намалена. Законовата гаранция, която е до две години и е по Закона за защита на потребителите, остава в сила“, акцентира той. \r\nДимитър Маргаритов споделя мнение, че потребителската култура на българина като цяло се повишава в последно време и това си личи по реакцията на хората при опити да бъдат подведени от некоректни търговци.  „Проучванията за потребителското поведение в ЕС показват, че все още у нас реакцията е с малко по-ниска стойност, отколкото в развитите западно европейски пазари. Но нашето потребителско законодателство е на най-високо европейско ниво и това трябва да ни дава самочувствие и стимул активно да отстояваме потребителските си права“, завършва Маргаритов.", "date": "2018.08.14", "title": "Димитър Маргаритов, КЗП: Почти не се срещат опасни надуваеми артикули, но спазвайте изискванията за употребата им"}
{"url": "http://www.focus-news.net/news/2018/08/14/2556023/nad-280-kilograma-negodni-hrani-sa-izzeti-pri-proverki-na-babh-po-chernomorieto-prez-yuli.html", "text": "Над 280 килограма негодни храни са иззети при проверките по Черноморието през юли. Това съобщиха от пресцентъра на  Българската агенция по безопасност на храните . И през юли БАБХ продължи засиления контрол по българското Черноморие. Инспекциите се провеждат в обекти за търговия на дребно с храни, подвижни, временни и сезонни обекти, обекти с дейност кетъринг, заведения за обществено хранене, включително и такива намиращи се на територията на хотелски комплекси, туристически обекти предлагащи услугата „all inclusive“ и др. на територията на ОДБХ Варна, ОДБХ Бургас и ОДБХ Добрич.  \r\nЗа установените несъответствия са издадени 157 предписания и са връчени 43 акта за установяване на административни нарушения. Най-често констатираните несъответствия са по сградния фонд и оборудването; липса на регистрация по чл. 12 от Зaкон за храните; търговия с храни без идентификационна маркировка за произход и годност. Нередности са открити и по поддържане на Системите за управление на безопасността на храните (неактуализирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт); неправилно етикетиране. За периода са насочени за унищожаване 284 кг храни от животински произход. Поради лошо хигиенно състояние  са затворени обекти на територията на област Варна.", "date": "2018.08.14", "title": "Над 280 килограма негодни храни са иззети при проверки на БАБХ по Черноморието през юли"}
{"url": "http://www.focus-news.net/news/2018/08/14/2556019/svetoslav-georgiev-lovno-ribarsko-sdruzhenie-sofiya-zapad-patitsite-v-druzhbenskoto-ezero-ne-sa-opasni-za-preminavashtite-samoleti.html", "text": "Патиците в дружбенското езеро не са опасни за преминаващите самолети. Това каза зам.-председателят на Ловно рибарско сдружение „София-запад“ Светослав Георгиев, след като 100 полудиви патици бяха пуснати в езерото в ж.к. „Дружба“, предаде репортер на  Агенция „Фокус“ . „Аз не виждам никаква опасност за самолетите тъй като в територията на летището има много водоеми, които са населени с този вид патица и до сега не са допринесли с нищо за нарушаване на полетите до сега“, допълни той. „По-късно днес, патици ще бъдат пуснати в Негован, след това в двете езера в Суходол и останалата част ще бъде пусната в територията на София-окръг - Костинбродския регион“, допълни той.  \r\n„Самите патици са отгледани в Ловно стопанство-Луковит, което е собственост на Националната ловна организация. На нас са ни предоставени около 500 патици, които трябва да разделим в региона на София и Софийска област. Смятам, че не е проблем децата да дават храна на патиците. Добре е, ако може да е жито или царевица, но дори и солети да им се дават, не е проблем за тях“, заяви Георгиев.  \r\nЦветелин ДИМИТРОВ", "date": "2018.08.14", "title": "Светослав Георгиев, Ловно рибарско сдружение „София-запад“: Патиците в дружбенското езеро не са опасни за преминаващите самолети"}
{"url": "http://www.focus-news.net/news/2018/08/14/2556024/anadolu-agency-turtsiya-shte-boykotira-amerikanskite-elektronni-stoki.html", "text": "Държавният глава на Турция Реджеп Тайип Ердоган обяви, че страната ще „бойкотира“ американските електронни стоки в отговор на решението на САЩ да наложат санкции на Анкара заради отказа й да освободени задържания по обвинения в тероризъм пастор Андрю Брънсън, предава  Anadolu Agency . \r\n„Америка напада икономически не само нас, но и Китай, Русия, Иран и Европа. Дори и Канада. Но срещу нас е предприета кампания. Ще бойкотираме американската електроника. Те имат iPhone, но има и Samsung. Имаме нашите Venus и Vestel“, подчерта Ердоган в рамките на реч в Анкара.  \r\nСъщевременно турският президент се обърна към представителите на бизнеса, като ги увери, че най-добрият отговор, който страната може да даде на САЩ, е „да запретнем ръкавите и да работим“. Тереза Герова", "date": "2018.08.14", "title": "Anadolu Agency: Турция ще „бойкотира“ американските електронни стоки"}
{"url": "http://www.focus-news.net/news/2018/08/14/2556026/dobrich-oblastnata-komisiya-voenni-pametnitsi-dade-saglasie-za-izgrazhdane-na-nov-voenen-pametnik-v-kv-riltsi.html", "text": "Областната комисия „Военни паметници“ даде съгласие за изграждане на нов военен паметник в квартал „Рилци“ в Добрич, предаде кореспондентът на  Радио „Фокус” – Варна . Днес се проведе заседание на Областна комисия „Военни паметници“, председателствано от областния управител Красимир Кирилов. По първа точка от дневния ред кметът на Община град Добрич Йордан Йорданов представи предложението на общината за изграждане на нов военен паметник. С реализирането на този проект се цели да се поправи една несправедливост до момента. Така за поколенията ще бъде оставен в наследство паметен знак в чест на загиналите и ранени войни от 53-ти пехотен полк, който е бил част от 7-ма Рилска дивизия, участвали в Добричката епопея през септември 1916 г. По думите на кмета на Добрич Йордан Йорданов идеята е паметната плоча да бъде монтирана на сградата на читалището в кв. „Рилци“, квартал който носи името на 7-ма Рилска дивизия. В хода на дискусията бяха направени предложения относно визията на паметната плоча, която ще е дело на скулптора Христо Илиев. Всички единодушно дадоха съгласие за изграждането на новия военен паметник. Областният управител Красимир Кирилов ще изпрати предложение до министъра на отбраната за съгласувателно становище. \r\nЖулиета НИКОЛОВА", "date": "2018.08.14", "title": "Добрич: Областната комисия „Военни паметници“ даде съгласие за изграждане на нов военен паметник в кв. „Рилци“"}
{"url": "http://www.focus-news.net/news/2018/08/14/2556031/volen-siderov-ministar-predsedatelyat-otoriziral-li-e-chlenove-na-pravitelstvoto-da-terorizirat-balgarskiya-turisticheski-biznes-po-chernomorieto.html", "text": "Като председател на парламентарна група, която подкрепа правителствоъо, искам отговор от министър-председателя той оторизирал ли е действия на свои членове на правителството, които да  идват тук, да действат като представители на военна хунта и да безчинстват – да тероризират българския туристически бизнес. Това каза за пред журналисти в Бургас лидерът на ПП „АТАКА“ и председател на ПГ на „Обединени патриоти“ Волен Сидеров, предаде репортер на  Радио „Фокус“ – Бургас . „Правителството пък, ако може да се замисли и да си отговори само – има ли нужда от такова правителство, трябва ли да продължи да управлява?“, добави Сидеров \r\nПо думите му бележките, които поставя РЗИ на вратите на заведенията, за да ги спре от експлоатация, са незаконни.  \r\n„Тук съм да питам шефът на РЗИ кой им дава право да залепват такива незаконни бележки. Кой дава право на РЗИ да действа като шпиц команда? Кой нарежда на МВР, ресурс на държавни институции, да действа като щпиц команда, като военна хунта, за да убива част от Българския бизнес за сметка на друг“, каза още Сидеров.  \r\n„Не сме изпратили това правителство във властта да осигурява икономическа територия на едни за сметка на други в туристическия бизнес, сега се запознавам с темата. Кой знае какво е в други, защото истинската власт е в изпълнителната власт. Там е огромният ресурс, там е властовия лост, там са инструментите, с които можеш да съсипеш нечии бизнес, съдба и или да даже територия на някой друг. Това не е пазарна икономика, това не е демокрация. \r\nВеселина НИКОЛОВА", "date": "2018.08.14", "title": "Волен Сидеров: Mинистър-председателят оторизирал ли е членове на правителството да тероризират българския туристически бизнес по Черноморието"}
{"url": "http://www.focus-news.net/news/2018/08/14/2556032/kyustendil-zasileno-politseysko-prisastvie-shte-ima-na-hristiyanskiya-praznik-sveto-uspenie-bogorodichno-v-rilskiya-manastir.html", "text": "Засилено полицейско присъствие ще има на християнския празник Свето Успение Богородично в Рилския манастир. Това съобщиха за  Радио „Фокус“-Пирин  от ОДМВР-Кюстендил. Утре се очаква засилен трафик към светата обител. Призовават гражданите да спазват правилата за движение, да не спират в активната пътна лента и да спазват указанията на полицаите. Гражданите се призовават и да не палят огньове, за да не се причиняват пожари, да не оставят в паркираните си автомобили документи и ценности, да бъдат с повишено внимание, за да не станат жертва на джебчии. При възникване на проблем гражданите трябва да се обаждат на тел. 112 или да се обръщат към полицаите в района на Рилския манастир.", "date": "2018.08.14", "title": "Кюстендил: Засилено полицейско присъствие ще има на християнския празник Свето Успение Богородично в Рилския манастир"}
{"url": "http://www.focus-news.net/news/2018/08/14/2556027/kmetat-na-sofiya-yordanka-fandakova-do-15-septemvri-tryabva-da-priklyuchi-remontat-na-ul-rezbarska.html", "text": "До 15 септември трябва да приключи ремонтът на ул. „Резбарска“. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\n„Ул. „Резбарска“ е изключително натоварена улица. Проблемът ѝ беше с един колектор, който е спрял да функционира още през 60-те години, оставен е на самотек и постоянно пропадаше. И улицата имаше редица пропадания – на автомобили, на техника. Затова взехме решение за цялостна реконструкция. Колекторът вече не функционира, зарит е“, обясни Фандъкова. \r\nКметът на София уточни, че заедно с това се прави и цялостна реконструкция на улицата. „Беше направена реконструкция и на водопровода от „Софийска вода“, а в момента завършва и тази на тротоарите и пътното платно. Очаквам най-късно до 15 септември да бъде завършен този обект с цялостна реконструкция на всички съоръжения, които се намират тук. Дължината на обекта е 700 м“, коментира Фандъкова. \r\nТя обясни, че следващата година предстои цялостна реконструкция и на улиците „Каменоделска“ и „Първа българска армия“, които по думите ѝ са в тежко състояние. „Очаквам по-голямата част от обектите да приключат до 15 септември. След това остава да се работи по ул. „Граф Игнатиев“ и разширението на бул. „Монтевидео“, които не пречат на цялостното движение в града. Най-тежко е на бул. „България“ – там се работи много интензивно, за да могат да успеят час по-скоро да освободят движението. Когато приключи ремонтът на платното в посока изход, ще помислим дали да започнем и платното в посока център. Ако наближи 15 септември – ще го оставим за догодина. Благодаря на хората, че са търпеливи, но не можем да злоупотребяваме с това, затова правим всичко възможно до 15 септември да приключим“, каза още Фандъкова. \r\nЦветилена СИМЕОНОВА", "date": "2018.08.14", "title": "Кметът на София Йорданка Фандъкова: До 15 септември трябва да приключи ремонтът на ул. „Резбарска“"}
{"url": "http://www.focus-news.net/news/2018/08/14/2556033/pazardzhik-obshtina-belovo-polaga-grizhi-za-dobroto-sastoyanie-na-zelenite-ploshti-v-grada-prez-lyatoto.html", "text": "Община Белово полага грижи за доброто състояние на зелените площи в града през лятото, предаде репортер на  Радио „Фокус“ – Пазарджик . На централния площад са засадени декоративни дървета, храсти и цветя, които се поливат редовно, площите се почистват от плевели, а дърветата се окопават. Пред читалището и сградата на общината е оформен своеобразен парк с различни интересни растителни видове. По булевард „Освобождение”, тротоарите вече са сменени, там са засадени много нови декоративни дръвчета. В междублоковите пространства зелените площи са затревени, монтирани са детски люлки, катерушки и пързалки, които са в добро състояние. Много от жителите на града сами са посадили цветя пред домовете си и се грижат за тях. \r\nВаня НИКОЛОВА", "date": "2018.08.14", "title": "Пазарджик: Община Белово полага грижи за доброто състояние на зелените площи в града през лятото"}
{"url": "http://www.focus-news.net/news/2018/08/14/2556030/kmetat-na-karlovo-d-r-emil-kabaivanov-ochakva-se-dnes-da-izleze-okonchatelno-reshenie-na-nzok-za-ag-otdelenieto-na-karlovskata-bolnitsa.html", "text": "Очаква се днес да излезе окончателно решението на Националната здравноосигурителна каса (НЗОК) за Акушеро-гинекологичното (АГ) отделение на болницата в Карлово. Това съобщи за  Радио „Фокус”-Пловдив  кметът на Карлово д-р Емил Кабаиванов. Той посочи, че вчера са били проведени разговори с новия директор на Касата д-р Дечо Дечев, в които той е обещал проблемът да се реши в рамките на днешния ден. „Казусът е лесен за решаване, но директорът на РЗОК-Пловдив Даниела Николова се заинати, въпреки, че не е права. Иска да чака решението на ВАС”, каза още кметът на Карлово и поясни, че съдът ще се произнесе най-рано в края на септември, а дотогава болницата е длъжна да плаща всички дейности по 12-те АГ пътеки. Междувременно Пловдивският административен съд спря изпълнението на заповедта на директора на РЗОК.  \r\n„Отделението си функционира и сега. Но ако ВАС потвърди решението на Пловдивския съд, тогава вероятно болницата ще я съди за пропуснати ползи”, добави д-р Емил Кабаиванов. Той уточни, че протестът не е бил направен, за да се стигне дотам, а защото тези решения на РЗОК-Пловдив са безумни. \r\nД-р Кабаиванов заяви също, че АГ отделението в Карловската болница работи и ще продължи да работи и няма да бъде закривано поне още 6 месеца при отрицателен развой на делата. \r\nЦветана ТОНЧЕВА", "date": "2018.08.14", "title": "Кметът на Карлово д-р Емил Кабаиванов: Очаква се днес да излезе окончателно решение на НЗОК за АГ отделението на карловската болница"}
{"url": "http://www.focus-news.net/news/2018/08/14/2556028/pernik-kmetat-vyara-tserovska-inspektira-napredaka-po-remonta-na-parkinga-na-ruskiya-bitak-v-grada.html", "text": "Кметът на Община Перник Вяра Церовска и нейният заместник по строителството Владислав Караилиев инспектираха напредъка по строително ремонтните дейности на паркинга на т.нар. Руски битак. Това съобщиха от  пресцентъра на общината . В края на месец септември обектът ще бъде с нова асфалтова настилка и ще влезе в експлоатация, фирмата изпълняваща поръчката е „Асфалтинг“ ООД. „Въпреки финансовата криза, в която се намира Община Перник, се опитваме да направим най-важното. Този паркинг не беше асфалтиран от много години. Всички знаем колко е натоварено движението“, каза по време на инспекцията кметът Вяра Церовска. Тя допълни, че за нея и екипа й е много важно мнението на гражданите и тяхната активност при ремонтирането на тези обекти. Градоначалникът припомни, че това е четвъртият паркинг, който Общината изгражда и се надява да бъде в интерес и полза на перничани. Обектът е част от капиталовия списък и средствата са заделени от общинския бюджет на стойност - 72 761,04 лв. с ДДС. „Аз като гражданин също паркирам и се движа, отчитам необходимостите така, както съм ги чувствала и когато и не съм била кмет. Това, което е важно за моите съгражданин е да успеем да реализираме асфалтирането по най-добрия начин“, сподели още кметът. „Хората проявяват разбиране, притеснявахме се, но е било напразно. Перничани се радват,  че ще асфалтираме паркинга“, посочи Емилия Митова, управител на фирма „Асфалтинг“ ООД, която също беше на обекта.", "date": "2018.08.14", "title": "Перник: Кметът Вяра Церовска инспектира напредъка по ремонта на паркинга на „Руския битак“ в града"}
{"url": "http://www.focus-news.net/news/2018/08/14/2556029/veernje-novosti-sarbiya-rusiya-e-gotova-da-otvori-vaprosa-za-statuta-na-republika-srabska.html", "text": "Москва е готова да подкрепи Република Сръбска по въпроса за самоопределението и нейната независимост, особено в контекста на преговорите за окончателно решение на косовския проблем, които ще се ускорят през следващия месец. Тази тема ще бъде включена в дневния ред на срещата между руския министър на външните работи Сергей Лавров и президента на Република Сръбска Милорад Додик, съобщава електронното издание на белградския вестник  Večernje novosti . \r\nСпоред информация на изданието, Москва е използвала неофициални канали в Белград и Баня Лука, за да бъде предаден сигнал, че се следи внимателно ситуацията. Особено на фона на твърдата позиция на Додик, който по-рано заяви, че ако Косово бъде прието в ООН Република Сръбска ще тръгне по пътя на самоопределението.  \r\nПосещението на Лавров в Баня Лука ще съвпадне с преговорите между държавния глава на Руската федерация Владимир Путин и сръбския президент Александър Вучич, който ще посети Москва на 15 септември. Решаването на косовския въпрос ще бъде централна тема на разговорите в Кремъл, където следят отблизо преговорите между Белград и Прищина, и по-специално на въздействието на международните фактори върху тях.  \r\nСпоред политическия анализатор Драгомир Анджелкович подобни няма никакво съмнение, че Русия ще подкрепи стремежите на Баня Лука за място в ООН. „От официална Москва многократно са пристигали съобщения, че решаването на косовския въпрос може да бъде модел за бъдещи споразумения. Пристигането на Лавров в Баня Лука е още един сигнал, че Москва  гледа на Сърбия и Република Сръбска като стратегически партньори на Балканите, но и демонстрация на подкрепа към Додик, който за Русия е гаранцията, че Босна и Херцеговина няма да се присъедини към НАТО“, обяснява Анджелкович.  Тереза Герова", "date": "2018.08.14", "title": "Večernje novosti (Сърбия): Русия е готова да отвори въпроса за статута на Република Сръбска"}
{"url": "http://www.focus-news.net/news/2018/08/14/2556039/varna-potvardiha-postoyanniya-arest-na-dvamata-holandtsi-razsledvani-za-kontrabanda-na-nad-16-tona-prekursori-za-proizvodstvo-na-amfetamini.html", "text": "В две отделни заседания Апелативният съд във Варна остави без уважение жалбите на холандските граждани Курт М. и Робърт П. срещу определение на Окръжен съд – Варна от миналата седмица, който е потвърдил мерките им за неотклонение „задържане под стража“. Това съобщиха от пресцентъра на  съда . \r\nПресслужбата на Апелативен съд – Варна припомня, че двамата чужденци са обвиняеми по досъдебно производство затова, че в периода 26 януари 2017 до 16 март тази година в условията на продължавано престъпление са осъществявали контрабанда на три вида прекурсори с общо тегло 16,222 тона. Те са в ареста от началото на м.юни тази година, след като бяха обвинени, че в съучастие чрез фалшиви документи внесли на три пъти през митнически пункт Варна-Запад без разрешението на митническите власти прекурсори за производство на амфетамини. Контрабандата тръгвала с кораби от Китай и Латинска Америка, но не била предназначена за Варна. Прекурсорите били декларирани като почистващ препарат за прозорци. \r\nЗащита поиска изменение на мерките за принуда като се позова на хроничните заболявания на Курт М.,установени със СМЕ, на обстоятелството, че той живее от 2010 година в България, има собствен бизнес и постоянен адрес в Бургас. Вторият обвиняем Робърт П. имал договор за наем на жилище също в Бургас, семейство с три деца и бременна съпруга, които живеят в Испания. Според адвокатите на двамата холандци, няма реална опасност който и да е от тях да се укрие или да извърши престъпление \r\nВъззивната апелативна инстанция днес сподели всички аргументи на ОС – Варна, с които е бил потвърден постоянния арест на обвиняемите чужденци. Гласните, писмените доказателства, включително и тези, събрани чрез СРС, водят и този съд до обосновано предположение, че Курт М. и Робърт П.,  са съпричастни към деянието, за което се разследват. Престъплението е тежко по смисъла на закона и за него се предвижда наказание „лишаване от свобода\" от 15 до 20 години и глоба от 200 хил. до 300 хил. лв. \r\nИ двамата мъже имат съдебно минало – Курт в Белгия, а Робърт в Холандия, а към настоящия момент съдът не разполага с доказателства, че наказанията, които са им били наложени са изтърпени. И за този съд е важен изводът, че деянията са от изключително висока обществена опасност и се наказват строго от закона. Ето защо както за Курт М., така и за Робърт П. остава реална опасността ако търпят по-лека мярка за неотклонение да се укрият или да извършат престъпление.  \r\nОпределенията на Варненския апелативен съд, с които се потвърждава постоянния арест на Курт М. и Робърт П., разследвани затова, че от  26 януари 2017 до 16 март тази година, в условията на продължавано престъпление са осъществявали контрабанда на три вида прекурсори с общо тегло 16,222 тона, не подлежат на обжалване.", "date": "2018.08.14", "title": "Варна: Потвърдиха постоянния арест на двамата холандци, разследвани за контрабанда на над 16 тона прекурсори за производство на амфетамини"}
{"url": "http://www.focus-news.net/news/2018/08/14/2556036/pregled-na-mezhdunarodnite-novini-do-13-chasa-agentsiya-fokus.html", "text": "Британската антитерористична полиция пое разследването на инцидента, при който автомобил бе врязан в бариерите пред сградата на парламента в Лондон, предава  AFP , като се позовава на изявление от Скотланд Ярд.  \r\nПри произшествието пострадаха „редица пешеходци“, но броят им все още не е конкретизиран. Първоначално властите отказаха да коментират за възможен терористичен характер на инцидента, описвайки го единствено като „сблъсък“.  \r\n Шофьорът – мъж, е бил задържан на място от офицерите, бе казано в изявление от полицията, в което бе съобщено и за ранени пешеходци.  \r\nСъгласно разпространената информация, произшествието се е случило в 7.37 часа местно време (9.37 часа българско време). Въоръжената полиция, охраняваща периметъра, е обградила незабавно автомобила и е извела водача от него – мъж, облечен в джинси и черно яке. Съобщава се, че районът е затворен за движение.  \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени. \r\n***  Москва е готова да подкрепи Република Сръбска по въпроса за самоопределението и нейната независимост, особено в контекста на преговорите за окончателно решение на косовския проблем, които ще се ускорят през следващия месец. Тази тема ще бъде включена в дневния ред на срещата между руския министър на външните работи Сергей Лавров и президента на Република Сръбска Милорад Додик, съобщава електронното издание на белградския вестник  Večernje novosti . \r\nСпоред информация на изданието, Москва е използвала неофициални канали в Белград и Баня Лука, за да бъде предаден сигнал, че се следи внимателно ситуацията. Особено на фона на твърдата позиция на Додик, който по-рано заяви, че ако Косово бъде прието в ООН Република Сръбска ще тръгне по пътя на самоопределението.  \r\nПосещението на Лавров в Баня Лука ще съвпадне с преговорите между държавния глава на Руската федерация Владимир Путин и сръбския президент Александър Вучич, който ще посети Москва на 15 септември. Решаването на косовския въпрос ще бъде централна тема на разговорите в Кремъл, където следят отблизо преговорите между Белград и Прищина, и по-специално на въздействието на международните фактори върху тях.  \r\nСпоред политическия анализатор Драгомир Анджелкович подобни няма никакво съмнение, че Русия ще подкрепи стремежите на Баня Лука за място в ООН. „От официална Москва многократно са пристигали съобщения, че решаването на косовския въпрос може да бъде модел за бъдещи споразумения. Пристигането на Лавров в Баня Лука е още един сигнал, че Москва  гледа на Сърбия и Република Сръбска като стратегически партньори на Балканите, но и демонстрация на подкрепа към Додик, който за Русия е гаранцията, че Босна и Херцеговина няма да се присъедини към НАТО“, обяснява Анджелкович. \r\n***  Държавният глава на Турция Реджеп Тайип Ердоган обяви, че страната ще „бойкотира“ американските електронни стоки в отговор на решението на САЩ да наложат санкции на Анкара заради отказа й да освободени задържания по обвинения в тероризъм пастор Андрю Брънсън, предава  Anadolu Agency . \r\n„Америка напада икономически не само нас, но и Китай, Русия, Иран и Европа. Дори и Канада. Но срещу нас е предприета кампания. Ще бойкотираме американската електроника. Те имат iPhone, но има и Samsung. Имаме нашите Venus и Vestel“, подчерта Ердоган в рамките на реч в Анкара.  \r\nСъщевременно турският президент се обърна към представителите на бизнеса, като ги увери, че най-добрият отговор, който страната може да даде на САЩ, е „да запретнем ръкавите и да работим“. \r\n***  Полицията в Анкара задържа жена във връзка с убийството на руския посланик Андрей Карпов през 2016 г., съобщава турският ежедневник  Daily Sabah , като уточнява, че общият брой на задържаните в разследването достигна до 10 душо.  \r\n„Властите са наредели ареста на Айше Зьогют. Тя е съпруга на Шахин Зьогют, поръчител на убийството от страна на гюленистката терористична група (ФЕТО)“, пише изданието.  \r\nМевлют Мерт Алтънташ, пенсиониран полицай, който според турските власти е свързан с мрежата на ислямския проповедник Фетхуллах Гюлен, която Анкара смята за терористична , застреля Карпов на 9 декември 2016 г. на откриването на изложба в турската столица.  Алтънташ бе ликвидиран от полицията в последвала стрелба. \r\nАйше Зьогют бе задържана наскоро, но съдът в Анкара разпореди тя да бъде освободена в очакване на съдебното решение. Прокуратурата възрази и друг съд разгледа искането на обвинителите, като разпореди жената да остане в ареста.  \r\nОт редакцията подчертават, че Айше Зьогют е била потребител на ByLock, криптирана система за съобщения, която според турските власти е използвана от членовете на ФЕТО за комуникация. Освен това тя е работила в няколко компании, свързани с Фетхуллах Гюлен. \r\nМосква следи внимателно разследването по убийството на Карпов, напомня изданието. \r\n***  „Никой не иска да прави проучвания по пол, така че не е нужно да се упражнявате. Такива теми подкопават основите на християнското семейство\". С тези думи вицепремиерът на Унгария Жолт Шемиен обяви плановете на правителството в Будапеща да забрани джендър изследванията в университетите, пише австрийският национален ежедневник  Die Presse . \r\nПроектът бе представен още в края на миналата седмица, а на висшите учебни заведения бе даден срок от 24 часа, за да изложат възраженията си по документа. \r\nПонастоящем в Унгария магистърски курсове за джендър изследвания предлагат два университета - държавният „Лоран Йотвьош” частният американски Централноевропейски университет (CEU). Във всяка от програмите се приемат около 20 студента. И двата ВУЗ-а се намират в Будапеща. \r\nПредставители на дясното правителство на премиера Виктор Орбан наскоро отново насочиха вниманието си към джендър изследванията, като изразиха категорично мнение, че те подкопават „основите на християнското семейство“. На свой ред преподавателите – училищни и университетски, разкритикуваха планираното им премахване от учебните планове като недопустима намеса в свободата на преподаване и изследване. \r\n***  Гръцката брегова охрана разследва инцидента с турски рибари, произвели изстрели с автоматично оръжие в непосредствена близост до лодка на техни колеги от Гърция, съобщава електронното издание  To Vima , като уточнява, че произшествието се е случило край остров Лерос в Егейско море.  \r\nРибарят Костас Цифтис, който е бил на борда на гръцкия кораб, разказа пред телевизия An1, че е ловувал близо до гръцкия остров Калаподи, само на 300 метра от остров Лерос, когато е забелязал турска рибарска лодка, плаваща в неговата посока. Цифис призна, че е бил принуден да поеме курс към турския кораб, за да защити оборудването си, след което е подал сигнал. В резултат бреговата охрана на Гърция се е налочила към мястото на инцидента. На свой ред турският кораб се е отдалечил. \r\n„Те [рибарите от турския рибар] ми дадоха знак, че ще ми дадат улова, но трябва да мълча и да напусна района\", допълни Цифтис. \r\nПрисъствието на турски рибари в гръцките териториални води е ежедневен феномен, увери Цифтис, като добави, че ежедневно вижда около 30 риболовни лодки, плаващи под турски флаг. Съгласно думите му, това създава проблеми за гърците, пребиваващи се с улов на риба. \r\n***", "date": "2018.08.14", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/14/2556040/dots-aleksandar-grebenarov-trayko-kitanchev-zhivee-37-nepalni-godini-no-preminava-kato-uchitel-prez-tsyalata-dalzhina-na-balgarskoto-istorichesko-zemlishte.html", "text": "Трайко Китанчев живее 37 непълни години, но преминава като учител през цялата дължина на българското историческо землище. Това каза председателят на Македонския научен институт доц. Александър Гребенаров в интервю за  Агенция „Фокус“  по повод 123-ата годишнина от смъртта на българският учител, обществен  деец и пръв председател на Вътрешния македонски комитет Трайко Китанчев. По думите му Китанчев е интересна личност в учителското поприще. Доц. Гребенаров разказа, че Китанчев първо е учител в Петропаловската гимназия край Лясковец. „Интересни са спомените на няколко интелектуалци и възрожденци. Един от тях Никола Станев, който е негов ученик в Лясковец. Спомените на Никола Станев са много емиоционални. Той казва, че в началото като е влязъл в час Трайко Китанчев е имал доста болнав вид, изпокъсани дрехи и непредставителна външност и голяма част от учениците не са му обръщали внимание. Но след 2-3-10 минути всички ученици са впервали поглед към него, той е бил преподавател по литература и история. В отделни часове ученици от по-горните класове са надничали през прозорцитеи са слушали неговите уроци “, каза доц. Гребенаров.  \r\nТой посочи, спомени за Китанчев има и охридският интелектуалец, книжар и по-късно юрист и депутат в българския парламент Георги Стрезов, който е негов ученик в Солунската гимназия. „Солунската българска мъжка гимназия е създадена през 1880 г., чийто първи директор е Кузман Шапкарев. Само две години след създаването Трайко Китанчев е поканен да бъде учител там. По-късно става и председател на учителския съвет“, поясни доц. Гребенаров. Той обърна внимание, че като архивно наследство е останал един много интересен отчет на Китанчев за дейността на Солунската гимназия през учебната 1882-1883 г. „Сега подобни програми се подготвят от много експерти, учени, консултанти, докато този архив и програма, съставена от Трайко Китанчев прави впечатление с един всестранен анализ на постигнатото и проблемите на устройството на гимназията. Говори за състава на учителите, учебната програма, учебниците, помагалата и не на последно място за бюджета, както и за отношенията между гимназията, обществото и правителството“, обясни Гребенаров. Той допълни, че Китанчев преподава в Пловдив, но поради  изключването на 200 ученици заради невинен ученически бунт и несъгласието си с ръководството на гимназията, заминава като учител през 1894 г. в Габровската гимназия, а по-късно в Софийската гимназия.  \r\nДеница КИТАНОВА", "date": "2018.08.14", "title": "Доц. Александър Гребенаров: Трайко Китанчев живее 37 непълни години, но преминава като учител през цялата дължина на българското историческо землище"}
{"url": "http://www.focus-news.net/news/2018/08/14/2556041/mvr-20-godishen-mazh-e-zadarzhan-za-pritezhanie-na-metamfetamin-i-kanabis-v-isperih.html", "text": "Метамфетамин и канабис са иззети при полицейска операция на криминалисти на РУ- Исперих. Задържан е 20-годишен местен жител. Това съобщиха от  пресцентъра на МВР . Вчера към 23.00 часа на улица в града полицейски екип засякъл 20-годишен младеж. При предприетия обиск у него униформените открили 50 хапчета с тегло 19.2 г, реагирали при полевия наркотест на метамфетамин, и 2.1 г канабис. В хода на  последвалите процесуално - следствени действия в апартамент, обитаван от младежа, криминалистите намерили и иззели още 74,7 г канабис. \r\nТой е задържан в рамките на 24 часа. По случая е образувано досъдебно производство по чл.354 \"а\", ал.3 от НК. Уведомена е Районната прокуратура и работата по документирането на случая продължава под наблюдението й.", "date": "2018.08.14", "title": "МВР: 20- годишен мъж е задържан за притежание на метамфетамин и канабис в Исперих"}
{"url": "http://www.focus-news.net/news/2018/08/14/2556034/kmetat-na-sofiya-yordanka-fandakova-vnesen-e-proekt-za-vazstanovyavane-na-baseyna-mariya-luiza-predstoi-negovoto-obsazhdane.html", "text": "Внесен е проект за възстановяване на басейна „Мария Луиза“, предстои неговото обсъждане. Това каза пред журналисти кметът на София Йорданка Фандъкова, предаде репортер на  Агенция „Фокус“ . „Преди години този обект е предоставен в по-големия си процент на частно дружество. И като дадохме ясен знак, че там не може да стане нищо друго освен да се възстанови басейнът, собствениците внесоха проект при главния архитект. И след като той бъде широко обсъден, ще има нужда от инвестиции, които трябва да направи самият собственик“, каза Фандъкова. \r\nТя посочи, че инвестиционната програма, която е приета от Столичния общински съвет, се изпълнява интензивно. „Следим много внимателно за това, като съчетаваме ремонтите на водопровод и изграждането на канализации, които прави „Софийска вода“, да съвпаднат с нашата инвестиционна програма за реконструкция на уличните платна, за да правим цялостни ремонти там, където е възможно. Основно се работи в южните райони – в кв. „Бенковски“, в кв. „Модерно предградие“, в кв. „Горубляне“. В същото време ние допълваме тази инвестиционна програма и с възможностите на ПУДООС – в кв. „Люлин“, в кв. „Горна баня“, в кв. „Малинова долина“. Имаме много ясна програма и тя се изпълнява. Това са най-скъпите инвестиции – те са свързани не само с финансиране на самите строителни дейности, но и с много отчуждителни процедури, които струват доста средства“, коментира Фандъкова. \r\nКметът на София посочи, че общината има много сериозни планове и за другата година, защото инфраструктурата на София изисква много усилия. „Благодарна съм на всички районни кметове, които съвестно следят изпълнението на проектите като количество и като качество. Там, където не сме доволни, връщаме фирмите, за да дооправят за своя сметка. Те получават сериозни санкции както за забавяне, така и за лошо качество“, каза още тя. \r\nПо думите ѝ по проекта „Западен парк“ има проблеми, които се изчистват в момента. „Вярвам, че времето ще се навакса и ще можем в срок да изпълним този проект. Той се изпълнява по ОП „Региони в растеж“. Използваме максимално времето за строителства – ремонтираме паркове, детски градини, спортни зали. Така че в София се строи усилено по публичната инфраструктура, за да можем да подобряваме средата“, каза още тя. \r\nЦветилена СИМЕОНОВА", "date": "2018.08.14", "title": "Кметът на София Йорданка Фандъкова: Внесен е проект за възстановяване на басейна „Мария Луиза“, предстои неговото обсъждане"}
{"url": "http://www.focus-news.net/news/2018/08/14/2556038/ria-novosti-yuliya-timoshenko-sravni-ukraintsite-s-robite-v-dreven-egipet.html", "text": "Лидерът на политическата партия „Отечество“ Юлия Тимошенко разказа в социалната мрежа „Фейсбук“ за бедственото положение на украинците, като ги сравни с робите в Древен Египет, предава  РИА Новости. \r\nПо думите й властите в Украйна издевателстват над гражданите си.  \r\n„В украинските села започнаха да продават ябълки от частни парцели и градини. Цената е феноменална: 30-40 копейки за килограм (една-две стотинки). Работниците в Древен Египет по времето на Тутанкамон са получавали по-високи надници. Това не може да се нарече по друг начин, освен издевателство над народа“, пише Тимошенко. \r\nСпоред нея украинците, работещи в Полша са онези „икономически фактори“, които позволяват на гражданите на Украйна да преживяват в пределите на  страната. \r\n„Украинските граждани, работещи в Полша,  за три месеца изпратиха в Украйна 800 милиона долара. В много голяма степен това е „икономическият фактор“, който помага на нашите граждани да преживяват, въпреки 145-те „реформи“ на родната власт. Това са онези хора, които трябваше да повдигнат националната икономика на Украйна, но заради безизходната ситуация, правят това за чужда“, казва Юлия Тимошенко. \r\nТя вижда изхода от ситуацията в създаване на работни места, така че украинците да искат да работят в родината си, а не зад граница.", "date": "2018.08.14", "title": "РИА Новости: Юлия Тимошенко сравни украинците с робите в Древен Египет"}
{"url": "http://www.focus-news.net/news/2018/08/14/2556035/veliko-tarnovo-s-vecherna-sluzhba-i-litiyno-shestvie-zapochva-hramoviyat-praznik-na-manastir-pokrov-bogorodichen-v-svishtov.html", "text": "С вечерна служба и литийно шествие започва храмовият празник на манастир „Покров Богородичен“ в Свищов. Официално той се отбелязва на Успение Богородично – 15 август, но дейностите, посветени на него, стартират тази вечер, каза в предаването „Добре дошли в Свищов“ на  Радио „Фокус“ – Велико Търново  отец Христо Павлов, игумен. Службата ще започне в 17.00 часа. Веднага след нея ще има и литийно шествие, което ще се предвожда от чудотворната икона на Богородица, известна още като „иконата на Божията майка със счупения пръст“. „Ние изнасяме иконата от манастира и я пренасяме до аязмото, което се намира на около 150 – 200 метра от черквата. Тя се поставя на специална платформа, на която отпред и отзад, поклонниците, които идват да се включат в шествието, оставят дрехи на болни и здрави хора, за да оздравеят и съответно да не се разболяват“, обясни още отец Христо. Той допълни, до извора се извършва водосвет. След това, през цялата нощ срещу 15 август, лично кметът на Свищов Генчо Генчев и председателят на Общинския съвет д-р Кристиян Кирилов приготвят курбан. Храната се раздава за здраве на Успение Богородично. Тогава се отслужва и специална празнична служба. \r\nЛуиза ТРАНЧЕВА", "date": "2018.08.14", "title": "Велико Търново: С вечерна служба и литийно шествие започва храмовият празник на манастир „Покров Богородичен“ в Свищов"}
{"url": "http://www.focus-news.net/news/2018/08/14/2556037/blagoevgrad-s-dobri-tempove-se-izvarshvat-deynostite-po-tsyalostnoto-renovirane-na-ploshtada-v-grada.html", "text": "С добри темпове се извършват ремонтните дейности по цялостното реновиране на площада в Благоевград, предаде репортер на  Радио „Фокус“ – Пирин . Дейностите се извършват по проект „Благоустрояване на градската среда“, в който са включени общо 4 обекта. Той се осъществява с финансовата подкрепа на Оперативна програма „Региони в растеж“ 2014-2020 г. (ОПРР), съфинансирана от Европейския съюз чрез Европейския фонд за регионално развитие. Общата стойност на проекта възлиза на 13 177 504.12 лв. Строително – монтажните дейности, които се извършват в центъра на града са част от обекта „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“. Самият обект включва цялостно обновяване на площад „Георги Измирлиев-Македончето”, който е изграден в годините 1985-1987 г. Целта е максимално запазване на настоящото архитектурно-художествено оформление на обекта. Цветовото решение на площада се запазва в оригиналния му вид, като доказан символ на града, както и като обект на авторско право на неговите автори. Цялостният естетически облик и привлекателност на Благоевград ще бъдат подобрени чрез обновяване на съществуващи и изграждане на нови елементи на градската среда, чиито архитектурни и пространствени решения са в пълно съответствие с архитектурната среда на града. Очакванията са през октомври площадът да бъде готов. \r\nВ рамките на проекта се работи и по още 3 обекта – благоустрояване на ул. „Марица” в участъка от бул. „Св. Димитър Солунски” до ул. „Иван Михайлов“; изграждане на велосипедна алея, свързваща бул. „Св. Димитър Солунски”, ул. „Даме Груев”, бул. „Васил Левски”, бул. „Св. Св. Кирил и Методий” – до хотел „Ален мак” и от ул. „Марица” до ул. „Иван Михайлов“ и благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на ул. „Ветрен” до ЮЗУ „Неофит Рилски”. Благоустроени ще бъдат шест улици, които са на земна основа – без настилка и без тротоари, а именно: ул. „Ветрен”, ул. „Роден край”, ул. „Черно море”, ул. „Съединение”, ул. „Независимост” и ул. „Руен”. \r\nКъм момента протичат и активни строителни дейности по изграждането на новите социални жилища в Благоевград – проект, който също се реализира с европейски средства. Самият проект е с наименование „Изграждане на социални жилища в IV- ти микрорайон“, който се финансира по Оперативна програма „Региони в растеж“ 2014-2020. Дейностите по изграждане на новите 183 социални жилища протичат по план. \r\nНовите жилища са разположени в три блока в квартал „Освобождение“. Единият от тях е с 54 апартамента, вторият е със 78, а третият – 51. Жилищата са едностайни, двустайни и тристайни. \r\nСтроително-монтажните дейности се очаква да приключат през месец ноември 2018 г. Социалните жилища са предназначени за хора в нужда, а именно родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване. Активно се работи и по проект „Въвеждане на мерки за енергийна ефективност в общински административни сгради”. Той се реализира по Оперативна програма „Региони в растеж“ 2014-2020 г.“. С реализацията на всички тези проекти и обекти, които се финансират чрез Европейски програми се очаква областния център съвсем скоро да придобие един още по-съвременен и модерен облик. \r\nЛивия НИНОВА", "date": "2018.08.14", "title": "Благоевград: С добри темпове се извършват дейностите по цялостното реновиране на площада в града"}
{"url": "http://www.focus-news.net/news/2018/08/14/2556044/sofiya-dvama-mazhe-na-na-34-i-64-godini-sa-zadarzhani-za-krazhba-na-blizo-120-m-zhelezopatni-relsi.html", "text": "Служители на Пето районно управление на МВР в София разкриха извършители на кражба. Действията по разследването започнали в началото на юли, когато било съобщено, че е извършена кражба на почти 120 м железопътни релси, складирани в района на товарна Сточна гара. Това съобщиха от преесцентъра на  МВР . В резултат на проведените оперативно-издирвателни действия било установено, че двама мъже, на 34 и 64 години, предварително са подготвили за кражба релсите като за целта ги нарязали на парчета. В последствие, подпомагани от още няколко мъже, натоварили нарязаните елементи на товарен автомобил, оборудван с автокран и ги укрили. След доклад на събраните материали в Софийска районна прокуратура,  на 64-годишния мъж е повдигнато обвинение по чл. 195 от НК и му е наложена мярка за неотклонение „подписка“. На 34-годишния му съучастник е повдигнато обвинение за престъпление в условията опасен рецидив по чл. 196 от НК. Наложена му е мярка за неотклонение „задържане под стража“ за срок до 72 часа. Към момента мъжът се укрива от органите на реда и е обявен за общодържавно издирване. Работа по случая продължава.", "date": "2018.08.14", "title": "София: Двама мъже на на 34 и 64 години са задържани за кражба на близо 120 м железопътни релси"}
{"url": "http://www.focus-news.net/news/2018/08/14/2556045/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-i-dunav-most-ruse-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Кулата“, „Капитан Андреево“ и „Дунав мост Русе“ за товарни автомобили на изход от страната. Това съобщиха от  ГД „Гранична полиция“ , като информацията е към 13.00 часа. По границите със Сърбия и Македония трафикът е нормален. \r\nПо информация на дружеството “Дунав мост Видин – Калафат ” АД до 25 август ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.08.14", "title": "ГД „Гранична полиция“: Интензивен е трафикът на граничните пунктове „Кулата“, „Капитан Андреево“ и „Дунав мост Русе“ за товарни автомобили на изход от страната"}
{"url": "http://www.focus-news.net/news/2018/08/14/2556047/kyustendil-1063-narusheniya-sa-ustanovili-politseyski-sluzhiteli-po-vreme-na-operatsiya-tispol-v-oblastta.html", "text": "1063 нарушения са установили полицейски служители по време на операция TISPOL в Кюстендилска област. Това съобщиха за  Радио „Фокус“-Пирин  от ОДМВР-Кюстендил. По време на акцията за контрол на максималната скорост на пътя са установени и девет престъпления. Сред нарушителите са и 3-ма чужди граждани, установени да управляват с над 50 км/ч над разрешената скорост за населено място. Специализирана операция за контрол на максималната скорост на пътя се проведе от 6 до 12 август на територията на  всички европейски държави, членки на европейската мрежа на службите на „Пътна полиция“ - TISPOL. \r\nЛора КАЛЧЕВА", "date": "2018.08.14", "title": "Кюстендил: 1063 нарушения са установили полицейски служители по време на операция TISPOL в областта"}
{"url": "http://www.focus-news.net/news/2018/08/14/2556043/stara-zagora-3-400-kasa-tsigari-bez-banderol-sa-izzeti-pri-lichen-obisk-i-pretarsvane-na-zhilishteto-na-40-godishen-mazh-ot-grada.html", "text": "Специализирана полицейска операция за противодействие на престъпления, свързани с акцизни стоки е проведена вчера от служители на сектор „Противодействие на криминалната престъпност“ в областната дирекция. Това съобщиха от преесцентъра на  МВР . Към 20.35 часа, в областния град е задържан 40-годишен мъж от Стара Загора. При извършените процесуално-следствени действия – личен обиск и претърсване и изземване в обитаваното от него жилище, са намерени и са иззети 17 стека цигари без бандерол, общо 3 400 къса. Образувано е бързо производство по чл.234, ал.1 от НК. Мъжът е задържан за срок до 24 часа.", "date": "2018.08.14", "title": "Стара Загора: 3 400 къса цигари без бандерол са иззети при личен обиск и претърсване на жилището на 40-годишен мъж от града"}
{"url": "http://www.focus-news.net/news/2018/08/14/2556042/evgeni-krusev-zam-kmet-na-sofiya-osnovnite-remonti-v-sofiya-shte-priklyuchvat-do-15-septemvri-sled-tova-shte-ostane-edinstveno-tozi-na-ul-graf-ignatiev.html", "text": "Основните ремонти в София ще приключват до 15 септември, след това ще остане единствено този на ул. „Граф Игнатиев“. Това каза пред журналисти зам.-кметът на София по направление „Транспорт и транспортни комуникации“ Евгени Крусев, предаде репортер на  Агенция „Фокус“ . \r\n„Където е нужно да работим през нощта, работим и през нощта – на кръстовището на СУ „Климент Охридски“ беше така. На ул. „Резабрска“ работното време е удължено – работи се от 7.00 ч. до 20.00 ч., не повече, за да се запази спокойствието през нощта. Основните обекти ще приключат до 15 септември, като единствено ул. „Граф Игнатиев“ ще остане за след това“, посочи Крусев. \r\nТой обясни, че вече са премахнати старите релси на кръстовището на ул. „Раковска“ и ул. „Граф Игнатиев“ и започва полагането на новия релсов път. „Започна поставянето на новите гранитни плочи на пл. „Славейков“ – там ремонтът върви в срок. Очакваме до края на седмицата да приключи ремонтът на бул. „Христофор Колумб“. След това затваряме Източната тангента от кръговото при ул. „Продан Таракчиев“ до кв. „Христо Ботев“ - там движение няма да има, ще се пропускат само колите на хората, живеещи в близост. На бул. „България“ днес трябва да приключи фрезоването на пътната настилка и започва полагането на новата хидроизолация. А до края на тази седмица да започне и полагането на асфалт. Очакваме, ако е възможно, до 20 август да е готово платното към кв. „Бояна“ и тогава да преценим дали да започнем платното в посока центъра. От днес е пусната удължената тролейбусна линия номер 5 в кв. „Младост“ – вече кварталите „Младост 1“ и „Младост 2“ са свързани с тролей“, обясни Крусев. \r\nЦветилена СИМЕОНОВА", "date": "2018.08.14", "title": "Евгени Крусев, зам.-кмет на София: Основните ремонти в София ще приключват до 15 септември, след това ще остане единствено този на ул. „Граф Игнатиев“"}
{"url": "http://www.focus-news.net/news/2018/08/14/2556046/veliko-tarnovo-bronzovi-medali-zavoyuvaha-mladite-futbolisti-na-klub-akademik-svishtov-ot-mezhdunaroden-turnir-v-ukrayna.html", "text": "Бронзови медали завоюваха младите футболисти на клуб „Академик“ – Свищов от международен турнир в Украйна. Участие взеха два отбора, които се представиха много добре, каза в предаването „Добре дошли в Свищов“ на  Радио „Фокус“ – Велико Търново  зам.-кметът на Общината Борислав Замфиров. Децата бяха от набор 2007-2008 и 2005-2006. Техни треньори са Пламен Ангелов и Петьо Няголов. Замфиров припомни, че това е поредният успех на футболния клуб и подчерта, че Община Свищов стои здраво зад спорта и специално зад младите хора, които се занимават с него.  \r\n„Ние имаме над 150 деца, които са активно спортуващи, участват и в първенствата. Това, което Общината се опитва да направи е да се вземе участие в повече турнири, за да може младежите да имат повече опит и да се представят все по-добре“, обясни още зам.-кметът. Той изрази и задоволството си от факта, че през миналата година футболистите от Свищов са спечелили трети четвърти места от зоналните първенства, което, по думите му, е изключително добро постижение. \r\nЛуиза ТРАНЧЕВА", "date": "2018.08.14", "title": "Велико Търново: Бронзови медали завоюваха младите футболисти на клуб „Академик“ – Свищов от международен турнир в Украйна"}
{"url": "http://www.focus-news.net/news/2018/08/14/2556051/dobrich-kmetat-yordan-yordanov-predlaga-da-bade-izgradena-pametna-plocha-na-zaginalite-ot-7-ma-rilska-diviziya.html", "text": "Кметът на Добрич Йордан Йорданов представи пред Областната комисия „Военни паметници“ проект за изграждане и поставяне на Паметна плоча на загиналите от 53-ти пехотен полк, част от 7-ма Рилска дивизия. Това съобщиха от пресцентъра на  Общината . „Една от основните задачи на всеки добруджанец е опазването на  историята на родния край и предаването й на поколенията“, каза той. Намерението на Общината е този паметен знак да бъде поставен през месец септември 2018 г. в рамките на тържествените прояви по повод отбелязването на годишнината от Добричката епопея и Деня на Добрич.  \r\nИдейният проект предвижда плочата да бъде от полимер бетон. На нея ще бъдат изписани имената на 62-ма военнослужещи, които са загинали в Добричката епопея или са починали в последствие от раните си.  \r\nКвартал „Рилци“ в Добрич носи името на пехотната дивизия и именно там, на фасадата на НЧ „Пробуда“ е най-подходящо място за поставянето на плочата. Читалищата винаги са били и ще бъдат огнище на родолюбивия български дух, сборно място за млади и стари. По този начин всички поколения ще имат възможност да видят и почетат имената на хората, загинали в името на България за освобождението на Добрич и Добруджа.", "date": "2018.08.14", "title": "Добрич: Кметът Йордан Йорданов предлага да бъде изградена паметна плоча на загиналите от 7-ма Рилска дивизия"}
{"url": "http://www.focus-news.net/news/2018/08/14/2556052/api-vazstanoveno-e-dvizhenieto-v-dvete-lenti-po-pat-ii-73-prilep-karnobat-v-lozarevo.html", "text": "Възстановено е движението в двете ленти по път  II-73 Прилеп - Карнобат в Лозарево. Това съобщиха от пресцентъра на  Агенция \"Пътна инфраструктура\" .", "date": "2018.08.14", "title": "АПИ: Възстановено е движението в двете ленти по път  II-73 Прилеп - Карнобат в Лозарево"}
{"url": "http://www.focus-news.net/news/2018/08/14/2556050/sport-aleksandar-lazarov-se-klasira-za-vtoriya-krag-na-turnira-v-rumaniya.html", "text": "Александър Лазаров се класира за втория кръг на турнира по тенис в румънския град Пишещ. Поставеният под номер осем в основната схема българин се наложи с 6:3, 6:3 над Скот Пусринас от Австралия в двубой, продължил 86 минути. \r\nВъв втория кръг Лазаров ще играе срещу победителя в двубоя между Валентин Ванта Богдан Апостол. По-късно днес българинът ще стартира участието си и в турнира на двойки.", "date": "2018.08.14", "title": "Спорт: Александър Лазаров се класира за втория кръг на турнира в Румъния"}
{"url": "http://www.focus-news.net/news/2018/08/14/2556054/mevlyut-chavushoglu-rusiya-i-turtsiya-shte-nameryat-nachin-da-razreshat-situatsiyata-v-idlib.html", "text": "Русия и Турция ще намерят начин да разрешат в духа на сътрудничеството ситуацията в зоните на деескалация в сирийската провинция Идлиб. Това заяви турският външен министър Мевлют Чавушоглу на съвместна пресконференция с руския си колега Сергей Лавров в Анкара, предава  ТАСС . \r\n„Отношенията ни са на добро равнище. Предмет на нашите разговори ще бъдат въпросите, свързани с зоната за деескалация в Идлиб. Ще обсъдим как бихме могли да водим борбата с тероризма в този регион“, подчерта Чавушоглу. \r\nПървият дипломат на Анкара напомни, че президентите на двете държави Владимир Путин и Реджеп Таийп Ергодан често разговарят по телефона, а последно са се срещнали в кулоарите на форума на страните от БРИКС в Йоханесбург, ЮАР. „В духа на сътрудничеството ще намерим начин за разрешаване на ситуацията в Идлиб“, добави Чавушоглу. \r\nТурция, която заедно с Русия и Иран е гарант за примирието в Сирия, има основополагаща роля в поддържането на стабилността в зоната за деескалация, създадена през 2017 г. в северозападната провинция Идлиб и прилежащите й територии.", "date": "2018.08.14", "title": "Мевлют Чавушоглу: Русия и Турция ще намерят начин да разрешат ситуацията в Идлиб"}
{"url": "http://www.focus-news.net/news/2018/08/14/2556049/blagoevgrad-okolo-20-000-turisti-sa-posetili-chetirite-obekta-kam-istoricheski-muzey-petrich-generirayki-prihod-ot-32-000-lv-za-parvite-6-mesetsa-na-2018-g.html", "text": "Исторически музей – Петрич следва общите тенденции, които са характерни за музейната дейност в България, а тя бележи сериозен ръст през последните години, защото се връща интереса към историческото минало, към културно-историческото наследство. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. Той отбеляза, че по статистики от Министерството на туризма вероятно културно-историческият туризъм, като процент, ще достигне това, което имаме като рекреационен туризъм по морето или в планините в курорти като Банско с добре развития ски туризъм.   \r\n„Специално Исторически музей – Петрич през последните няколко години бележи ръст на туристите с около 40 % на годишна база. За щастие тази година запазваме тази тенденция. От началото на годината до 30 юни, тоест за първото шестмесечие имаме близо 20 000 туристи и приходи в размер на 32 000 лева, което показва, че историята е важна част от развитието на туризма, защото позволяваме да се докоснем до нашето минало“, каза още д-р Иванов. Според него в същото време този продукт е изключително устойчиви, тъй като на база цифрите се вижда, че той се самофинансира. „И ако говорим, че ние имаме приходи от порядъка на близо 32 000 лева, то представете си какво означава това за ресторантьорския и хотелиерския бизнес, защото туристите остават в Община Петрич и искат да посетят колкото се може повече места“, добави д-р Иванов. По думите му Исторически музей – Петрич предлага комбиниран билет за четирите обекта към него, което позволява посещението на повече неща. „Това от своя страна кара хората да останат повече време при нас и да могат да разгледат на спокойствие всеки един обект. При нас всичко, което може да посетите е интересно и различно. Едно е да се потопите в средновековните укрепителни съоръжения каквито имаме на Самуилова крепост и мемориалния комплекс, изграден там. Съвсем различно е да посетите античен град Хераклея Синтика, който вероятно е най-големият археологически обект в България“, заяви д-р Иванов.  \r\nТой коментира, че там също така се извършват проучвания и туристите могат да се разходят, разглеждайки не само града, но и наблюдавайки самият процес на разкопките, чрез който миналото става обект на настоящето. „Отделно имаме и Централна експозиционна зала, също ѝ къща музей „Ванга“. Те от своя страна са със съвсем различна насоченост, като са разположени в самия град Петрич“, подчерта д-р Иванов. \r\nЛивия НИНОВА", "date": "2018.08.14", "title": "Благоевград: Около 20 000 туристи са посетили четирите обекта към Исторически музей – Петрич, генерирайки приход от 32 000 лв. за първите 6 месеца на 2018 г."}
{"url": "http://www.focus-news.net/news/2018/08/14/2556053/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус”-Пловдив  ще разберем как се развива казусът с АГ отделението към Карловската болница, което е заплашено от закриване. Вчера в града на Апостола се проведе масов митинг срещу това решение. По темата ще чуете интервютата с кмета на Карлово д-р Емил Кабаиванов и с директора на болницата д-р Христо Пелев. \r\nЩе ви разкажем и за инициативата на доброволци от Френския корпус за солидарност, които дариха на детските градини в Карлово учебни и спортни материали. 180 френски младежи пристигнаха в града с 60 автомобила. Инициативата е част от петото издание на „Юръп рейд” в 10 европейски страни, посветена на благотворителността и културния обмен. Ще говорим с Цветина Захарлиева, директор на Младежкия информационен център в града. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.08.14", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/08/14/2556058/nsi-35-e-godishnata-inflatsiya-za-yuli-2018-g-spryamo-yuli-2017-g.html", "text": "Индексът на потребителските цени за юли 2018 г. спрямо юни 2018 г. е 100.7%, т.е. месечната инфлация е 0.7%. Инфлацията от началото на годината (юли 2018 г. спрямо декември 2017 г.) е 1.7%, а годишната инфлация за юли 2018 г. спрямо юли 2017 г. е 3.5%. Това сочи статистика на  Националния статистически институт . \r\nСредногодишната инфлация за периода август 2017 - юли 2018 г. спрямо периода                         август 2016 - юли 2017 г. е 2.4%.  \r\nПрез юли 2018 г. спрямо предходния месец цените на стоките и услугите в потребителските групи са се променили, както следва: \r\n-\tхранителни продукти и безалкохолни напитки – увеличение с 0.1%; \r\n-\tалкохолни напитки и тютюневи изделия – увеличение с 0.6%; \r\n-\tоблекло и обувки – намаление с 2.8%; \r\n-\tжилища, вода, електроенергия, газ и други горива – увеличение с 1.3%; \r\n-\tжилищно обзавеждане, домакински уреди и принадлежности и обичайно поддържане на дома – увеличение с 0.8%; \r\n-\tздравеопазване – намаление с 0.1%; \r\n-\tтранспорт – увеличение с 0.7%; \r\n-\tсъобщения – увеличение с 0.1%; \r\n-\tразвлечения и култура – увеличение с 5.6%; \r\n-\tобразование – намаление с 0.1%; \r\n-\tресторанти и хотели – увеличение с 2.3%; \r\n-\tразнообразни стоки и услуги – увеличение с 0.4%. \r\nПрез юли 2018 г. са се увеличили цените на следните хранителни продукти: ориз - с 0.7%, бял хляб - с 1.4%, типов и ръжен хляб - с 1.3%, месо от едър рогат добитък - с 1.3%, малотрайни колбаси - с 0.7%, прясна и охладена риба - с 1.4%, нискомаслено прясно мляко - с 0.5%, сирене - с 0.7%, кашкавал - с 1.1%, яйца - с 6.0%, млечни масла - с 1.7%, олио - с 0.3%, ябълки - с 2.2%, праскови и кайсии - с 1.0%, цитрусови и южни плодове - с 4.7%, зрял лук и чесън - съответно с 6.4 и 1.5%, оцет - с 2.0%, сол - с 0.7%, пресни зеленчукови подправки - с 0.2%, чай - с 0.3%, газирани напитки - с 0.4%, ракии - с 0.3%, бира - с 1.0%, и други.  \r\nПрез юли 2018 г. са се намалили цените на следните хранителни продукти: брашно - с 0.3%, хляб „Добруджа“ - с 0.6%, свинско месо - с 0.3%, месо от домашни птици - с 0.5%, трайни колбаси - с 0.1%, мляно месо (кайма) - с 0.1%, пълномаслено прясно мляко - с 0.6%, кисели млека - с 0.8%,  извара - с 0.7%, маргарин - с 1.8%, зеле - с 23.1%, други пресни зеленчуци (зелен фасул, тиквички и патладжани) - средно с 18.4%, зрял боб и леща - съответно с 2.0 и 2.2%, картофи - с 10.0%, захар - с 1.8%, сладолед - с 8.2%, кафе - с 0.1%, минерална вода - с 1.9%, вина - с 0.1%, и други. \r\nПрез юли 2018 г. в групите на нехранителните стоки и услугите е регистрирано увеличение на цените при: цигари - с 0.6%, електроенергия - с 2.0%, централно газоснабдяване - с 6.2%, газообразни и течни горива за битови нужди - съответно с 0.5 и 0.1%, топлинна енергия за подгряване на вода - със 7.6%, мебели - с 1.2%, климатични инсталации - с 1.0%, прахове за пране - с 1.1%, автомобилен бензин А98Н - с 0.1%, газ пропан-бутан за ЛТС - с 1.5%, метан за ЛТС - с 1.6%, международни полети - с 13.2%, пакетни услуги за почивка и туристически пътувания - с 13.3%, услуги по обществено хранене - с 0.4%, услуги по краткосрочно настаняване - с 19.9%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло и обувки - съответно с 3.2 и 2.3%, перални и съдомиялни машини - с 0.2%, прахосмукачки - с 1.9%, препарати за почистване на съдове - с 0.4%, велосипеди - с 0.2%, дизелово гориво - с 0.1%, автомобилен бензин А95H - с 0.1%,  пакетни далекосъобщителни услуги - с 0.7%, кина и  театри - с 0.8%, продукти за лична хигиена - с 0.1%, и други. \r\nПрез юли 2018 г. цените на лекарствените продукти са се намалили с 0.1%. Цените на лекарските услуги са се увеличили с 0.1%, а цените на стоматологичните услуги остават на равнището от предходния месец. \r\nХармонизираният индекс на потребителските цени за юли 2018 г. спрямо юни 2018 г. е 101.0%, т.е. месечната инфлация е 1.0%. Инфлацията от началото на годината (юли 2018 г. спрямо декември 2017 г.) е 2.5%, а годишната инфлация за юли 2018 г. спрямо юли 2017 г. е 3.6%. \r\nСредногодишната инфлация за периода август 2017 - юли 2018 г. спрямо периода                                            август 2016 - юли 2017 г. е 1.9%. \r\nСпоред ХИПЦ през юли 2018 г. спрямо предходния месец цените на стоките и услугите в потребителските групи са се променили, както следва: \r\n-\tхранителни продукти и безалкохолни напитки - цените остават на равнището от миналия месец; \r\n-\tалкохолни напитки и тютюневи изделия - увеличение с 0.5%; \r\n-\tоблекло и обувки - намаление с 2.6%; \r\n-\tжилища, вода, електроенергия, газ и други горива - увеличение с 1.2%; \r\n-\tжилищно обзавеждане, домакински уреди и принадлежности и обичайно поддържане на дома - увеличение с 0.6%; \r\n-\tздравеопазване - цените остават на равнището от миналия месец; \r\n-\tтранспорт - увеличение с 0.7%; \r\n-\tсъобщения - увеличение с 0.2%; \r\n-\tразвлечения и култура - увеличение с 3.0%; \r\n-\tобразование - намаление с 0.1%; \r\n-\tресторанти и хотели - увеличение със 7.1%; \r\n-\tразнообразни стоки и услуги - увеличение с 0.2%. \r\nИндексът на цените за малката кошница за юли 2018 г. спрямо юни 2018 г. е 100.3%, а от началото на годината (юли 2018 г. спрямо декември 2017 г.) е 100.9%. \r\nПрез юли 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n-\tхранителни продукти - цените остават на равнището от миналия месец; \r\n-\tнехранителни стоки - увеличение с 0.1%; \r\n-\tуслуги - увеличение с 1.4%.", "date": "2018.08.14", "title": "НСИ: 3.5% е годишната инфлация за юли 2018 г. спрямо юли 2017 г."}
{"url": "http://www.focus-news.net/news/2018/08/14/2556056/burgas-zadarzhan-e-25-godishen-mazh-ot-grada-napravil-ot-namerena-bankova-karta-prevod-za-690-lv-i-opiti-za-tranzaktsii-za-oshte-2-500-lv-izvarshvayki-zalozi-v-sayt-za-hazartni-igri.html", "text": "Служители от сектор „Икономическа полиция” при ОДМВР – Бургас установиха извършителя на неправомерни транзакции в размер на 690 лв. и опити за подобни транзакции в размер на 2 500 лв., осъществени чрез използването на данни от банкова карта, собственост на 42-годишна жена от Бургас. Това е 25 годишния Т. Н. от същия град, който намерил банковата карта в района на Младежкия дом и вместо да я предаде на надлежните органи, злоупотребил с нея, извършвайки залози в сайт за хазартни игри, съобщиха от  ОДМВР - Бургас .  \r\nПри извършено претърсване в дома на Т.Н. са намерени вещи и предмети, имащи отношение към осъщественото престъпление, както и банковата карта на потърпевшата. Мъжът е задържан за срок от 24 часа, като е образувано досъдебно производство. \r\nОт ОДМВР - Бургас припомнят, че това е поредния случай, при който служители от сектор „Икономическа полиция” при ОДМВР – Бургас са установили неправомерно ползване на чужди платежни инструменти. Подобни случаи бяха регистрирани в началото на годината, като тенденцията е неправомерните транзакции в интернет-пространството да се запазват, което предполага повишена активност на оперативните действия\t, извършвани от спец-служителите на сектор „Икономическа полиция”. \r\nОДМВР – Бургас призовава граждани, потърпевши от подобен род неправомерни посегателства, да потърсят съдействие и да съобщят в сектор „Икономическа полиция” при ОДМВР – Бургас, на адрес: ул. „Христо Ботев” № 46.", "date": "2018.08.14", "title": "Бургас: Задържан е 25-годишен мъж от града, направил от намерена банкова карта превод за 690 лв. и опити за транзакции за още 2 500 лв., извършвайки залози в сайт за хазартни игри"}
{"url": "http://www.focus-news.net/news/2018/08/14/2556048/nezavisen-makedoniya-kosovskata-opozitsiya-obyavi-protest-sreshtu-hashim-tachi.html", "text": "Опозиционните партии в Косово ще организират протести с цел да попречат на държавния глава Хашим Тачи да води диалога за нормализиране на двустранните отношения със Сърбия и да постави въпроса за корекция на границите, съобщава скопското електронно издание  „Независен“ . \r\nДвижението „Самоопределение“ и Демократичен съюз на Косово обявиха, че са постигнали съгласие да работят съвместно с парламента за формирането на преговаращ екип. Демократичният съюз на Косово, който е най-голямата опозиционна партия в страната, гледа на протестите като опит да се осуетят плановете на Тачи за корекция на границата със Сърбия.  \r\nТретата най-голяма опозиционна сила – Социалдемократическата партия на Косово също обяви, че ще подкрепи протестите.  \r\nПрез последните седмици косовският президент популяризира идеята за гранична корекция със Сърбия, която да доведе до присъединяването на Прешевската долина към територията на най-младата държава на Балканите. На предложението му обаче се противопоставиха както вътрешни, така и международни фактори, сред които канцлерът на ФРГ Ангела Меркел. В понеделник тя подчерта категорично, че промени на границите на Балканите няма да бъдат подкрепени от Берлин.  Тереза Герова", "date": "2018.08.14", "title": "„Независен“ (Македония): Косовската опозиция обяви протест срещу Хашим Тачи"}
{"url": "http://www.focus-news.net/news/2018/08/14/2556055/afp-viadukt-na-magistrala-v-italiya-se-sruti-vazmozhni-sa-zhertvi.html", "text": "Виадукт на магистрала А10 в Италия, която преминава през провинция Генуа, се срути, предава  AFP , като се позовава на местни медии. \r\nПротивопожарните служби предполагат, че имат паднали автомобили, но към настоящия момент властите не са в състояние да представят по-конкретни данни, включително за възможни жертви.  \r\nПървите телевизионни репортажи от мястото на инцидента показват обвитият в прах виадукт с липсваща част от конструкцията му.  Тереза Герова", "date": "2018.08.14", "title": "AFP: Виадукт на магистрала в Италия се срути, възможни са жертви"}
{"url": "http://www.focus-news.net/news/2018/08/14/2556059/veliko-tarnovo-do-dva-mesetsa-zapochva-stroezhat-na-novata-patna-vrazka-v-grada.html", "text": "До два месеца започва строежът на новата пътна връзка към два жилищни квартала във Велико Търново. Това каза за  Радио „Фокус“ – Велико Търново  инж. Динко Кечев, директор на Дирекция „Строителство и устройство на територията“ в Общината. Инфраструктурният проект предвижда осигуряването на пряк достъп между жилищните комплекси „Бузлуджа” и „Зона В” и пътен възел  „Качица”. „В момента сме на етап съгласувателни процедури, имаме пълна проектна готовност, в рамките на два месеца би трябвало да започнем строежа“, обясни инж. Динко Кечев. \r\nПо думите му, първо ще се предприемат действия по отношение изкопите и насипите в участъка. Строително-монтажните работи ще включват подготовка на пътната основа с площ 13 500 квадратни метра, изграждане на бордюри с обща дължина 1800 метра и на 4500 квадратни метра тротоари, цялостно преасфалтиране с полагане над 4300 тона асфалтова смес и още 9700 кв. метра износващ слой, монтиране на ново улично осветление. Трасето ще започва от разклона на улица „Стоян Коледаров“, ще премине покрай газстанцията в района и ще продължи до кръговото кръстовище край Дома за възрастни хора „Венета Ботева“. Очаква се новата пътна връзка да подобри транспортното обслужване на близо 30 000 жители на града. Инфраструктурният проект на Община Велико Търново получава финансиране от републиканския бюджет, инвестицията е за 1,8 млн. лева. \r\nМария НЕДЕВА", "date": "2018.08.14", "title": "Велико Търново: До два месеца започва строежът на новата пътна връзка в града"}
{"url": "http://www.focus-news.net/news/2018/08/14/2556060/plovdiv-shestima-dushi-sa-zadarzhani-za-pritezhanie-na-narkotitsi-pri-spetsaktsiya.html", "text": "При спецакция на територията на града са задържани шестима за притежание на наркотици. Това съобщиха от пресцентъра на  МВР . С прокурорско постановление на трима от тях е наложена мярка за задържане за 72 часа. \r\nСпециализираната операция за пресичане на незаконното разпространение и употреба на наркотични вещества на територията на квартал „Столипиново“ е проведена в четвъртък и петък от служители на Шесто-РУ в Пловдив. Акцията е реализирана под ръководството на Окръжната прокуратура. На адрес в квартала със 166 разфасовки хероин били заловени 21-годишен младеж и двама 16-годишни тийнейджъри. Експертна справка показала, че общото количество на иззетото от тях високорисково наркотично вещество е близо 12 грама. В къща в квартала били установени 28-годишна жена и мъже на 52 и 38 години. И тримата са с регистрации в полицията и присъди за престъпления, свързани с наркотици. При последвалите лични обиски и претърсване в жилището общо са иззети 100 пакетчета психотропно вещество от рода на синтетичните канабиноиди с тегло близо 7 грама и пликче с 0,149 грама хероин.  \r\nШестимата били отведени за срок до 24 часа в районното управление. По случаите са образувани бързи производства. На четирима от задържаните са повдигнати обвинения за престъпления по чл. 354 а, ал. 1 от НК. С постановления на наблюдаващите прокурори 52-годишният, 21-годишният и един от тийнейджърите са задържани за срок от 72 часа. На обвиняемата жена е наложена мярка за неотклонение „гаранция“.  \r\nРаботата по случая продължава.", "date": "2018.08.14", "title": "Пловдив: Шестима души са задържани за притежание на наркотици при спецакция"}
{"url": "http://www.focus-news.net/news/2018/08/14/2556062/ministar-nikolay-nankov-shte-prisastva-na-hramoviya-praznik-na-troyanskiya-manastir.html", "text": "Утре, 15 август, от 10.30 часа министърът на регионалното развитие и благоустройството Николай Нанков ще присъства на храмовия празник на Троянския манастир „Успение Богородично“. Той ще се включи в литийното шествие с иконата на Пресвета Богородица „Троеручица“. Това съобщиха от пресцентъра на  МРРБ . \r\nВ 14.00 часа министър Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Събитието ще се състои при изхода на гр. Провадия в посока с. Бозвелийско (при входа на предприятие „Провадсол“).  \r\nНа събитията е поканен да присъства и министър-председателят Бойко Борисов.", "date": "2018.08.14", "title": "Министър Николай Нанков ще присъства на храмовия празник на Троянския манастир"}
{"url": "http://www.focus-news.net/news/2018/08/14/2556063/veliko-tarnovo-138-dushi-sa-se-konsultirali-sas-spetsialistite-ot-kabineta-za-otkazvane-ot-tyutyunopushene-pri-rzi-ot-nachaloto-na-godinata.html", "text": "138 души са се консултирали със специалистите от Кабинета за отказване от тютюнопушене при Регионална здравна инспекция (РЗИ) - Велико Търново от началото на годината. Това съобщи за  Радио „Фокус“ – Велико Търново  завеждащият структурата главен експерт Йорданка Илиева. Тя уточни, че на място в кабинета са отишли 13 човека. Останалите 125-ма са се включили в четирите изнесени кампании за популяризиране дейността му. „Лицата са на възраст от 14 до 85 години и преобладават жените, също така и умерените пушачи, които пушат от 1 до 100 цигари дневно“, допълни още Йорданка Илиева.  \r\nТя коментира също, че бездимните тютюневи изделия не са по-безвредни от стандартните цигари, като до момента няма доказателства за подобно твърдение. Според Йорданка Илиева компаниите, произвеждащи т. нар. бездимни цигари, водят агресивна рекламна политика, в която се твърди, че те не причиняват вреда на здравето. „Вярно е, че изобретението им няма нищо общо с електронните цигари. Пуши се отново тютюн, но при температура под 350 градуса. При стандартните цигари тя наближава 600 градуса, но крайният ефект отново е нездравословен“, коментира експертът. Тя допълни, че предстоят още много изследвания, с които евентуално ще се докаже посочената теория, а те задължително трябва да са направени от независими експерти. \r\nЛуиза ТРАНЧЕВА", "date": "2018.08.14", "title": "Велико Търново: 138 души са се консултирали със специалистите от Кабинета за отказване от тютюнопушене при РЗИ от началото на годината"}
{"url": "http://www.focus-news.net/news/2018/08/14/2556057/opozitsiyata-v-prishtina-hashim-tachi-podhranva-srabskite-nadezhdi-za-podyalba-na-kosovo.html", "text": "Председателят на парламентарната фракция на „Демократичен съюз за Косово“ Авдулах Хоти изрази увереност, че идеята на президента Хашим Тачи за корекция на границата със Сърбия подхранва амбициите на Белград за подялба на най-младата държава на Балканите, предава скопската електронна медия  A1 On . \r\nХоти повтори призивите си за организиране на предсрочни избори в страната и призова „новото правителство да елиминира политическата несигурност“, предизвикана от идеята за демаркация на границата между Косово и Сърбия.  \r\n„Спорната идея на президента за корекция на границите съществено навреди на усилията - нашите и тези на международната общност, за създаване на благоприятни обстоятелства за сръбската общност да стане активна и равноправна част от институционалния живот в Косово“, написа Хори в социалната мрежа „Фейсбук“.   \r\nСъгласно думите му, предложението на Тачи насърчава онези сръбски сили, които се застъпват за подялба на Косово и обединяване на негови части със Сърбия. \r\n„Толкова години усилия, инвестиции и работа от наша страна и от нашите международни приятели, а сега са разрушени от президента на страната, който фактически трябва да бъде пазител на конституционния ред и да се противопоставя на такива идеи, които противоречат на Основния закон“, написа фракционният лидер на най-голямата опозиционна партия в Косово.  \r\nСпоред Хоти новите избори ще излъчат легитимно правителство и парламент, които „ще вземат в свои ръце съдбата на държавата и няма да позволят на президента да се пазари с държавността на Косово\". \r\n„Новото правителство ще премахне политическата несигурност, която обхвана Косово и дезориентира нашите международни приятели във връзка с това, което искат гражданите на Косово“, написа още Хоти, добавяйки, че Косово се нуждае от демокрация, развитие в нейната териториална цялост, интеграция в Европейския съюз и НАТО, и трайно приятелство със САЩ. Тереза Герова", "date": "2018.08.14", "title": "Опозицията в Прищина: Хашим Тачи подхранва сръбските надежди за подялба на Косово"}
{"url": "http://www.focus-news.net/news/2018/08/14/2556061/volen-siderov-poiska-rzi-da-proveri-zavedeniyata-na-valeri-simeonov-i-na-bratya-dinevi.html", "text": "Подавам сигнал до вас да проверите заведенията (той има два хотела) на Валери Симеонов и заведенията на Свети Влас на лауреатите за Нобелова награда. Това каза пред журналисти в Бургас лидерът на Атака и председател на ПГ „Обединени патриоти“  Волен Сидеров на  среща с д-р Мариана Кофинова, директор на дирекция \"Обществено здраве\" към Регионална здравна инспекция – Бургас, предаде репортер на  Радио „Фокус“ – Бургас .  \r\nТой ѝ зададе въпроса каква е точно процедурата за затваряне на заведения и законно ли е това, което прави РЗИ. \r\n„Законово сме изпълнили своите задължения и тези лепенки, които сме сложили, са посочени в Наредба 36. Предварително е връчена и заповед“, заяви д-р Кофинова. \r\nСидеров я попита как точно се избират заведенията, които да бъдат проверени, а отговорът беше, че това става по сигнали, като на всеки подал такъв се записват името, телефонния номер и адреса. „Това е нещо, което можем да ви предоставим в писмен вид и е достъп до обществена информация, която по надлежния ред може да получите“, каза още д-р Кофинова.   \r\nТя не можа да отговори на въпроса дали към момента има извършени проверки на територията на Свети Влас, но заяви че се работи предимно по сигнали. \r\nВеселина НИКОЛОВА", "date": "2018.08.14", "title": "Волен Сидеров поиска РЗИ да провери заведенията на Валери Симеонов и на братя Диневи"}
{"url": "http://www.focus-news.net/news/2018/08/14/2556066/nsi-s-34-narastva-brutniyat-vatreshen-produkt-prez-vtoroto-trimesechie-na-2018-g-spryamo-sashtiya-period-na-2017-g.html", "text": "През второто тримесечие на 2018 г. брутният вътрешен продукт (БВП) нараства с 3.4% спрямо съответното тримесечие на предходната година и с 0.8% спрямо първото тримесечие на 2018 г. според сезонно изгладените данни. Това сочи статистика на  Националния статистически институт .  \r\nВ ръководството на Евростат за тримесечните национални сметки експресните оценки  за БВП са дефинирани като: „...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...“. \r\nЕкспресните оценки за БВП се основават на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация. \r\nРазработените експресни оценки за второто тримесечие на 2018 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година. \r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за второто тримесечие на 2018 г. на 7 септември 2018 година. \r\nСпоред експресните оценки на НСИ за второто тримесечие на 2018 г. БВП в номинално изражение достига 26 047 млн. лева. Реализираната добавена стойност през второто тримесечие на 2018 г. е 22 445 млн. лeвa. \r\nПо елементи на крайното използване най-голям дял в БВП заема крайното потребление (79.0%), което в стойностно изражение възлиза на 20 586 млн. лева. През второто тримесечие на 2018 г. бруто капиталообразуването е 6 009 млн. лв. и заема 23.1% относителен дял в БВП. Външнотърговското салдо е отрицателно. \r\nПрез второто тримесечие на 2018 г. спрямо първото тримесечие на същата година БВП по сезонно изгладени данни се увеличава с 0.8%. За същия период брутната добавена стойност нараства с 0.6%. \r\nСпоред експресните оценки на БВП по елементи на крайното използване през второто тримесечие на 2018 г. принос за регистрирания икономически растеж по сезонно изгладени данни спрямо първото тримесечие има увеличението на крайното потребление - с 1.8%, и на бруто образуването на основен капитал - с 0.1%. \r\nПрез второто тримесечие на 2018 г. БВП по сезонно изгладени данни нараства с 3.4% спрямо същото тримесечие на предходната година. Брутната добавена стойност се увеличава с 3.1%.  \r\nКрайното потребление регистрира положителен икономически растеж от 4.7%. Бруто образуването на основен капитал отчита ръст от 4.4% през второто тримесечие на 2018 г. спрямо съответното тримесечие на предходната година. Износът и вносът на стоки и услуги се увеличават съответно с 2.7 и 4.6%.", "date": "2018.08.14", "title": "НСИ: С 3.4% нараства брутният вътрешен продукт през второто тримесечие на 2018 г. спрямо същия период на 2017 г."}
{"url": "http://www.focus-news.net/news/2018/08/14/2556065/obshtina-burgas-burgas-zae-parvo-myasto-sred-obshtinite-v-ekorali-balgariya-2018-asat-stoyan-apostolov-vrachi-kupata-na-kmeta.html", "text": "Община Бургас спечели първото място сред общините, които взеха участие в шестото поред издание на „Екорали България“ за електрически превозни средства и автомобили, задвижвани от алтернативни енергии. Това съобщиха от пресцентъра на  Общината . В генералното класиране бургаският екипаж, съставен от автомобилните асове Стоян Апостолов и Павлина Апостолова, и състезавал се с общинския електромобил КИА СОУЛ, зае престижното 6-то място. \r\nИменитите и опитни рали състезатели се срещнаха с кмета Димитър Николов, за да му връчат престижната купа от „Екорали България“ и разкажат за нестандартната надпревара. \r\nТе заявиха, че маршрутът е бил от София през Искърското дефиле до Вършец и обратно. В ралито са участвали общо 19 коли – 17 електромобила и 2 хибрида, сред които е имало няколко общини – Столична, Габрово, Велико Търново и чужди екипажи – френски с Рено ЗОИ, испански с БМВ i3, италиански и 2 чешки с Тесла S. Останалите български екипажи са били с Тесла, КИА, Фолксваген, Нисан, Хюндай и Тойота. \r\nФранцузите Дидие Малга и Ан Бонел с Рено „Зои“ са оглавили крайното класиране. В надпреварата взел участие и световния шампион от 2017-та г. Валтер Кофлер от Италия с Тесла Модел S. \r\nСъстезателите посочиха, че „Екорали България“ е кръг от Световната Е-регулаторна купа на ФИА (FIA E-Rally Regularity Cup) и не е скоростно състезание, при което се гони минимално време и максимална скорост. Етапите, наречени регулаторни тестове, през които преминават автомобилите, се карат по пътна книга за точно време и възможно най-ефективно като разход на енергия. \r\nЕлектрическият автомобил марка КИА СОУЛ, който участва в екоралито, е част от закупените два електромобила през 2017-та г. от Община Бургас чрез привлечено финансиране от Националния доверителен екофонд. Последните години Община Бургас от години следва политика за насърчаване използването на щадящ околната среда транспорт, в контекста на глобалните климатични промени и усилията за постепенно ограничаване употребата на фосилни горива – нефт, газ, въглища.", "date": "2018.08.14", "title": "Община Бургас: Бургас зае първо място сред общините в „Екорали България 2018“, асът Стоян Апостолов връчи купата на кмета"}
{"url": "http://www.focus-news.net/news/2018/08/14/2556069/sliven-politsiyata-izdirva-zheni-trayanova.html", "text": "Издирва се Жени Траянова Траянова, на 29 години от град Сливен, съобщиха от пресцентъра на  ОДМВР - Сливен . Жени Траянова е в неизвестност от месец април тази година. След приключване на работа на 27 април 2018г., около 15,30 ч., Жени Траянова не се прибира в дома си в град Сливен. Тя е с кестенява коса, лице продълговато бяло, ръст среден, очи зелени. В деня, когато не се е прибрала е била облечена със светло синьо дънково яке, сиви дънки, зелени маратонки, носила е зелена дамска чанта.  \r\nПолицията призовава, при получаване на информация за Жени, да се уведоми най-близкото районно управление на МВР, или на тел. 112.", "date": "2018.08.14", "title": "Сливен: Полицията издирва Жени Траянова"}
{"url": "http://www.focus-news.net/news/2018/08/14/2556070/ognyan-tsenkov-kmet-na-vidin-poeli-sme-angazhiment-demontiranite-nastilki-i-drugi-materiali-ot-tsentralnata-peshehodna-da-se-izpolzvat-za-obshtestveni-nuzhdi.html", "text": "Поели сме ангажимент към видинчани демонтираните настилки и други материали от централната пешеходна да се използват за обществени нужди, каза пред журналисти кметът на Видин Огнян Ценков, предаде репортер на  Радио „Фокус“ – Видин . Той извърши проверка в бившето военно поделение в града за това как се складират и съхраняват демонтираните настилки и други материали, годни за употреба, които биват премахнати по време на изпълнението на проекта за реконструкция на централна пешеходна зона. Огнян Ценков посочи, че е осигурено 24-часово видеонаблюдение на територията на складираните материали. „На последната работна среща с кметовете и кметските наместници на населените места в Общината, им поставих въпроса да преценят и дадат заявка за какво биха могли да се вложат материалите, останали след ремонта. Всички демонтирани материали ще бъдат използвани на територията на Община Видин. Те ще се използват само за обществени места и само на терени, които са общинска собственост. Към мен се обърнаха граждани с въпрос дали могат да си закупят мрамор или гранит за частни цели. Няма как да бъдат продадени тези материали, поели сме ангажимент към всички видинчани те да се използват за обществени нужди и там, където е необходимо по преценка на кметовете, като всичко ще подлежи на строг контрол от наша страна“, каза Огнян Ценков. \r\nМатериалите, които се складират на територията на бившето военно поделение, се приемат с протокол. Демонтираните материали, които не се складират се извозват в Регионалното депо за твърди битови отпадъци, където се раздробяват в обща трошено-каменна фракция, която ще се използва за баластриране на улици. Такива дейности са започнали в село Цар Симеоново. \r\n„В момента се осъществява подмяна на водопроводната мрежа в участъка около административната сграда на Общината. Старите водопроводи са  изградени около 40-те години на миналия век и са силно корозирали, като е било въпрос на много кратко време да възникнат сериозни проблеми заради това. Работи се със съвременни, качествени материали, поставят се полиетиленови водопроводни тръби.  Взаимодействието с ВиК оператора е постоянно. Всички подземни комуникации ще бъдат обновени. Очаква се работата в този участък да завърши до края на месец септември“, допълни кметът на Видин Огнян Ценков.", "date": "2018.08.14", "title": "Огнян Ценков, кмет на Видин: Поели сме ангажимент демонтираните настилки и други материали от централната пешеходна  да се използват за обществени нужди"}
{"url": "http://www.focus-news.net/news/2018/08/14/2556067/blagoevgrad-antichen-grad-herakleya-sintika-i-npm-samuilova-krepost-belezhat-nay-visoka-turisticheska-poseshtaemost-v-obshtina-petrich.html", "text": "Античен град Хераклея Синтика и Национален парк-музей (НПМ) „Самуилова крепост“ бележат най-висока туристическа посещаемост в Община Петрич. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му в зависимост от годините се сменят и предпочитанията на туристите. „Много често ние говорим ѝ за посетители, които изпитват траен интерес към Община Петрич и ако в една година са посетили или са обърнали внимание само на 1 – 2 от нашите обекти, то при следващия период се насочват към други такива. Като цяло лидер в интереса е Самуилова крепост, което е нормално, защото Самуил е част от нашата национална идентичност и история, затова за българите това е много съкровен обект“, каза още д-р Иванов.  \r\nСпоред него на второ място като интерес може да се постави Хераклея Синтика, защото там може да се види абсолютно запазен град, който е извън съвременния град Петрич. „Обекта е много добре запазен. Там може да бъде видян форум от III – IV век, а на територията на България няма къде другаде да се види подобно нещо. Още повече, че Хераклея Синтика, така както ѝ Петрич е кръстопът на влияние, без да говорим за етнос или държавни граници в миналото. Също така античния град представлява много специфичен синтез на различни култури“, отбеляза д-р Иванов. Той заяви, че градът има и много интересна, красива, но и сложна архитектура, която обаче е добре формулирана като част от градското пространство. „На практика площадното пространство на Хераклея Синтика, което ние сме разкрили в момента е около 2.5 дка, което е само ареята, само плочника, по който са се разхождали античните хора. Съвременния град Петрич е с по-малък център“, коментира Иванов. Той уточни, че къща „Ванга“ и спомена за пророчицата също привличат традиционен интерес.   \r\n„Обикновено тук имаме много силно посещение от граждани на руската федерация. Това е нормално предвид влиянието, което Ванга е имала приживе. Тази година успяхме да реновираме част от сградата, да създадем удобства за туристите, а това се възвръща като интерес от страна на туристите. Ще се отнася до централната зала, то плановете за нея са много големи“, подчерта д-р Иванов. Той припомни, че Община Петрич има спечелен проект по програмата за Трансгранично сътрудничество и предстои изграждането на нова музейна сграда в паркова среда, с много удобен паркинг до нея, което ще позволи една голяма част от материалната култура на Петрич да бъде експонирана, но и да има повече временни изложби, които са свързани с други области на културата или отваряне в бъдеще на един природонаучен отдел. \r\nЛивия НИНОВА", "date": "2018.08.14", "title": "Благоевград: Античен град Хераклея Синтика и НПМ „Самуилова крепост“ бележат най-висока туристическа посещаемост в Община Петрич"}
{"url": "http://www.focus-news.net/news/2018/08/14/2556064/avni-arifi-protsesat-na-pregovori-s-belgrad-e-klinichno-martav.html", "text": "Ръководителят на преговарящия екип на Прищина Авни Арифи направи остър коментар по повод диалога за нормализиране на двустранните отношения със Сърбия. Съгласно думите му, преговорният процес между Белград и Прищина е „клинично мъртъв“ от известно време – нещо, за което вина имат сърбите и Европейският съюз, предава македонската информационна агенция  „Макфакс“ , като се позовава на косовския вестник „Телеграфи“. \r\nТарифи е подчертал пред изданието, че споразуменията, постигнати в хода техническия диалог, не са изпълнени в повечето случаи, а тези, чиято реализация е започнала, са били прекратени. В този контекст Арифи споменава и споразумението за свободно движение. \r\nСъгласно думите му, Косово е дало съгласието за назначаване на ръководен екип, който да изготви статута на Общността на сръбските общини, но документът все още не е представен в Брюксел.  \r\nНе е посочено обаче би трябвало да изпрати документа. Тереза Герова", "date": "2018.08.14", "title": "Авни Арифи: Процесът на преговори с Белград е клинично мъртъв"}
{"url": "http://www.focus-news.net/news/2018/08/14/2556073/sport-fifa-izklyuchi-dumata-koruptsiya-ot-etichniya-si-kodeks.html", "text": "Ръководството на Международната федерация по футбол (ФИФА) внесе промени в етичния кодекс на организацията, като изключи от него думата „корупция“, предава руската информационна агенция  TACC , като пояснява, че решението е било взето на среща при закрити врати. \r\nСъобщава се, че в кодекса е внесена думата „дифамация“ –  термин, който описва действия с цел опозоряване. \r\nТАСС припомня, че най-мащабният корупционен скандал в историята на ФИФА е от 27 май 2015 година, когато в Цюрих бяха задържани високопоставени представители на организацията, включително бившият й вицепрезидент Еухенио Фигередо, бившият президент на Бразилската конфедерация по футбол Хосе Мария Марин и други лица.", "date": "2018.08.14", "title": "Спорт: ФИФА изключи думата „корупция“ от етичния си кодекс"}
{"url": "http://www.focus-news.net/news/2018/08/14/2556072/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и  Община Панагюрище  ще чуете как се подготвят за празника жителите на село Попинци. Всяка година те отбелязват не само храмов празник на църквата „Успение на Пресвета Богородица“, но и празник на населеното място. За програмата, която е предвидена на 15 август ще разговаряме с кмета на Попинци – Стоянка Ставрева.  \r\nЩе продължим на празнична тема с разговор с кмета на село Панагюрски колонии, тъй като то отбелязва своя празник на 18 август. От Петко Стоев ще научите от кога датира тази традиция.  \r\nВъв втората част на предаването ще ви разкажем за една интересна местност край панагюрското село Баня. Става дума за местността „Марков мост“ или „Маркова кюприя“. От секретаря на читалището в село Баня – Радка Мутева ще научите легендата за нея.  \r\nПредаването „Панагюрище – столица на свободата“ се излъчва от 15.00 до 16.00 часа във вторник по  Радио „Фокус“ – Пазарджик . Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.08.14", "title": "Акценти в предаването „Панагюрище – столица на свободата” по Радио „Фокус“ – Пазарджик"}
{"url": "http://www.focus-news.net/news/2018/08/14/2556074/nsi-s-08-protsentni-punkta-po-nisak-e-koefitsientat-na-bezrabotitsa-prez-vtoroto-trimesechie-na-2018-g-v-sravnenie-sas-sashtiya-period-na-2017-g.html", "text": "С 0.8 процентни пункта по-нисък е коефициентът на безработица през второто тримесечие на 2018 г. в сравнение със същия период на 2017 г., сочи статистика на  Националния статистически институт . С 0.8 процентни пункта по-нисък е коефициентът на безработица през второто тримесечие на 2018 г. в сравнение със същия период на 2017 г. Коефициентът на икономическа активност за населението на възраст 15 - 64 навършени години е 71.8%, и остава без изменение в сравнение с второто тримесечие на 2017 година. Коефициентът на заетост за населението на възраст 15 - 64 навършени години е 67.9%, като в сравнение със същото тримесечие на 2017 г. се увеличава с 0.7 процентни пункта. Коефициентът на безработица е 5.5%, или с 0.8 процентни пункта по-нисък в сравнение с второто тримесечие на 2017 година. Икономически неактивните лица на възраст 15 - 64 навършени години са  1 278.5 хил., или 28.2% от населението в същата възрастова група. От тях 84.4 хил., или 6.6%, са обезкуражени лица. \r\nПрез второто тримесечие на 2018 г. общият брой на заетите лица на възраст 15 и повече навършени години е 3 157.1 хил., като 1 678.1 хил. са мъже и 1 479.0 хил. - жени. Относителният дял на заетите лица от населението на възраст 15 и повече навършени години е 52.5%, с 0.3 процентни пункта по-висок в сравнение със същото тримесечие на 2017 година. При мъжете този дял е 58.1%, а при жените - 47.3%.  \r\nПрез второто тримесечие на 2018 г. 2 002.3 хил. души, или почти две трети от всички заети, работят в сектора на услугите, 940.7 хил. (29.8%) - в индустрията, и 214.1 хил. (6.8%) - в селското, горското и рибното стопанство. От всички заети 3.9% (123.5 хил.) са работодатели, 7.1% (223.9 хил.) - самостоятелно заети лица (без наети), 88.2% (2 785.6 хил.) - наети лица, и 0.8% (24.1 хил.) - неплатени семейни работници. От общия брой на наетите лица 2 123.4 хил. (76.2%) работят в частния сектор, а 662.2 хил. (23.8%) - в обществения. С временна работа са 118.1 хил., или 4.2% от наетите лица.  \r\nПрез второто тримесечие на 2018 г. заетостта в отделните възрастови групи е следната: \r\nЗаетите лица на възраст 15 - 64 навършени години са 3 078.2 хиляди. Коефициентът на заетост за населението в същата възрастова група е 67.9% (71.2% за мъжете и 64.4% за жените).  \r\nКоефициентът на заетост за населението на възраст 15 - 29 навършени години е 40.6% (46.3% за мъжете и 34.6% за жените).  \r\nКоефициентът на заетост за населението на възраст 20 - 64 навършени години е 72.6%, съответно 76.1% за мъжете и 68.9% за жените. Спрямо второто тримесечие на 2017 г. този коефициент е по-висок с 0.9 процентни пункта, като увеличението при мъжете и жените е почти еднакво.  \r\nЗаетите лица на възраст 55 - 64 навършени години са 590.1 хил., или 61.0% от населението в същата възрастова група (64.9% от мъжете и 57.5% от жените). В сравнение с второто тримесечие на 2017 г. коефициентът на заетост за населението на възраст 55 - 64 години се увеличава с 2.7 процентни пункта. \r\nПрез второто тримесечие на 2018 г. броят на безработните лица е 182.2 хил., от които 109.8 хил. (60.3%) са мъже и 72.4 хил. (39.7%) - жени. Коефициентът на безработица е 5.5% и в сравнение с второто тримесечие на 2017 г. намалява с 0.8 процентни пункта, като при мъжете намалението е от 6.9 на 6.1%, а при жените - от 5.7 на 4.7%. \r\nОт всички безработни лица 13.6% са с висше образование, 49.1% - със средно, и 37.3% - с основно или по-ниско образование. Коефициентите на безработица по степени на образование са съответно: 2.4% за висше образование, 4.8% за средно образование и 16.1% за основно и по-ниско образование.  \r\nПрез второто тримесечие на 2018 г. продължително безработни (от една или повече години) са 106.3 хил., или 58.4% от всички безработни лица. Коефициентът на продължителна безработица е 3.2%, като в сравнение с второто тримесечие на 2017 г. намалява с 0.3 процентни пункта. Коефициентът на продължителна безработица при мъжете е 3.7%, а при жените - 2.6%.  \r\nОт общия брой на безработните лица 35.1 хил., или 19.3%, търсят първа работа.  \r\nПрез второто тримесечие на 2018 г. коефициентът на безработица за възрастовата група 15 - 29 навършени години е 9.3% - с 0.2 процентни пункта по-нисък в сравнение със същото тримесечие на 2017 година. При мъжете коефициентът на безработица (15 - 29 навършени години) е 10.3% - с 0.2 процентни пункта по-висок спрямо второто тримесечие на 2017 г., докато при жените коефициентът намалява с 1.0 процентен пункт и достига 7.8%.", "date": "2018.08.14", "title": "НСИ: С 0.8 процентни пункта по-нисък е коефициентът на безработица през второто тримесечие на 2018 г. в сравнение със същия период на 2017 г."}
{"url": "http://www.focus-news.net/news/2018/08/14/2556068/plovdiv-pokrivat-na-uchilishte-hristo-prodanov-v-karlovo-shte-bade-remontiran-sas-sredstva-ot-mezhduvedomstvenata-komisiya-za-vazstanovyavane-i-podpomagane.html", "text": "Покривът на училище „Христо Проданов“ в Карлово ще бъде ремонтиран това лято със средства от Междуведомствената комисия за възстановяване и подпомагане към Министерския съвет. Това съобщи за  Радио „Фокус”-Пловдив  кметът на Карлово д-р Емил Кабаиванов. \r\nСилният вятър през месец януари тази година събори покрива на карловското училище, само няколко месеца, след като е бил правен основен ремонт там. Без покритие, на греди, остана част от столовата на училището. Ураганният вятър отнесе и покривът на болницата в града. \r\n„Освежителни ремонти ще се правят и в други училища на Карлово, но със средства от делегираните им бюджети“, каза още кметът д-р Емил Кабаиванов. \r\nЦветана ТОНЧЕВА", "date": "2018.08.14", "title": "Пловдив:  Покривът на училище „Христо Проданов“ в Карлово ще бъде ремонтиран със средства от Междуведомствената комисия за възстановяване и подпомагане"}
{"url": "http://www.focus-news.net/news/2018/08/14/2556075/api-vremenno-e-ogranicheno-dvizhenieto-pri-km-49-na-am-struma-v-posoka-sofiya-poradi-podmyana-na-avtomatichno-ustroystvo-za-prebroyavane-na-patniya-trafik.html", "text": "Временно е ограничено движението при км 49 на АМ \"Струма\" в посока София поради подмяна на автоматично устройство за преброяване на пътния трафик. Това съобщиха от пресцентъра на  Агенция \"Пътна инфраструктура\" . Обходен маршрут: по път I-1 София-Кулата.", "date": "2018.08.14", "title": "АПИ: Временно е ограничено движението при км 49 на АМ \"Струма\" в посока София поради подмяна на автоматично устройство за преброяване на пътния трафик"}
{"url": "http://www.focus-news.net/news/2018/08/14/2556071/volen-siderov-zashto-strashnite-politsai-s-maski-koito-spirat-detsata-da-tantsuvat-ne-otidat-na-granitsata-da-sprat-znakovite-banditi-kogato-izchezvat-ot-pravosadieto.html", "text": "Тези полицаи, страшните, с маските, дето ходят да спират деца, които искат да танцуват, защо не отидат на границата да спрат знаковите бандити, когато изчезват от правосъдието. Това каза пред журналисти в Бургас лидерът на ПП Атака и председател на ПГ „Обединени патриоти“ Волен Сидеров, предаде репортер на  Радио Фокус“ – Бургас . \r\n„В момента гърми темата за Димитър Желязков и Бенчо Бенчев. Защо не се занимават с всички сътрудници на Бенчо Бенчев? Къде са неговите партньори и бизнес партньори? Има една партийка, която даже беше прилепена към патриотите, там човекът, който я оглавява е бил съдружник с него“, каза още Сидеров.  \r\nПо думите му има много въпроси, на които трябва да се търси отговор, а това, че живеем в безвремие, позволява да бъдем манипулирани и използвани.  \r\n„Използва се страхът на хора. Те казват, че не искат да застанат пред камера, защото ще им затворят заведенията. Това е положението в слънчева България“, добави Сидеров. \r\nВеселина НИКОЛОВА", "date": "2018.08.14", "title": "Волен Сидеров: Защо страшните полицаи с маски, които спират децата да танцуват, не отидат на границата да спрат знаковите бандити, когато изчезват от правосъдието"}
{"url": "http://www.focus-news.net/news/2018/08/14/2556076/veliko-tarnovo-prodalzhavat-deynostite-po-proekt-da-uspeem-vsichki-zaedno-v-koyto-se-vklyuchvat-dve-svishtovski-uchilishta.html", "text": "Продължават дейностите по проект „Да успеем всички заедно“, в който се включват две свищовски училища. Инициативите не спират и през летните месеци, в които обхванатите деца и младежи са ваканция, каза в предаването „Добре дошли в Свищов“ на  Радио „Фокус“ – Велико Търново  Стоян Парашкевов, директор Дирекция „Управление на проекти и европейски оси“ в Община Свищов. Школата, които са част от проекта са Средно училище „Цветан Радославов” и Основно училище „Филип Сакелариевич”. Основен партньор е сдружение Нова възможност” – град Плевен.  \r\n„През месец юни организирахме седем екскурзии и зелени училище за децата и младежите, а през месец юли – две. Това са различни типове и видове занимания с деца като се започне от летни лагери на морето – в Равда и Албена и се стигне до зелени училища в Трявна и Рибарица, на Балкана“, допълни Парашкевов. Той припомни и, че проектът се изпълнява по Оперативна програма „Наука и образование за интелигентен растеж” 2014-2020 година, по процедура за директно предоставяне на безвъзмездна финансова помощ за образователна интеграция на учениците от етническите малцинства и/или търсещи или получили международна закрила. Стойността е 764 хиляди лева. Дейностите са общо 17, а продължителността на проекта е двугодишен. В рамките му вече бяха създадени 29 клуба за различни интереси. Работи се и с проблемите деца, както и с техните родители. \r\nЛуиза ТРАНЧЕВА", "date": "2018.08.14", "title": "Велико Търново: Продължават дейностите по проект „Да успеем всички заедно“, в който се включват две свищовски училища"}
{"url": "http://www.focus-news.net/news/2018/08/14/2556077/granichni-politsai-ot-gpu-momchilgrad-zadarzhaha-golyamo-kolichestvo-tsigari-bez-banderol.html", "text": "Гранични полицаи от ГПУ-Момчилград задържаха голямо количество цигари без бандерол, съобщиха от пресцентъра на  МВР . Служители от ГПУ-Момчилград проведоха специализирана полицейска операция. Вчера в района на град Любимец те спрели за проверка лекотоварен автомобил „Фиат - Дукато” с българска регистрация. Водач на камиона е 43-годишен софиянец.  \r\nПри извършената проверка в специално изграден тайник са открити 200 000 къса (10 000 кутии) цигари без акцизен бандерол. Шофьорът е задържан.  \r\nУстановени са и други съпричастни лица. Уведомена е районната прокуратура в Момчилград.  \r\nРаботата по случая продължава.", "date": "2018.08.14", "title": "Гранични полицаи от ГПУ-Момчилград задържаха голямо количество цигари без бандерол"}
{"url": "http://www.focus-news.net/news/2018/08/14/2556079/pazardzhik-v-peshtera-otkrivat-izlozhba-s-kartini-na-izvestni-hudozhnitsi.html", "text": "В Художествената галерия „Професор Веселин Стайков“ в Пещера в 17.30 часа ще бъде открита изложба, съобщиха от  Община Пещера . Посетителите ще имат възможност да разгледат колекция от картини на известни художници. Домакин ще е галеристът Николай Ангелов,който е колекционер на картини и собственик на галерия в Смолян. Арт галерия „Никол“, която гостува в Пещера, притежава тематични колекции. Картини от фонда на галерията са притежание на колекционери и ценители на изобразителното изкуство в страната и чужбина. Изложбата ще остане в Пещера до 31 август.", "date": "2018.08.14", "title": "Пазарджик: В Пещера откриват изложба с картини на известни художници"}
{"url": "http://www.focus-news.net/news/2018/08/14/2556081/burgas-intenzivno-e-dvizhenieto-na-motorni-prevozni-sredstva-v-oblastta.html", "text": "Интензивно е движението на моторни превозни средства в област Бургас към този час, предаде репортер на  Радио „Фокус“ – Бургас . Пътните настилки са сухи и нормално проходими. По-натоварено е по пътя Атия – Созопол – Царево; по пътя Поморие – Ахелой – Слънчев бряг, както и по АМ „Тракия“ в района на град Бургас. \r\nВодачите трябва да се движат с повишено внимание и съобразена скорост. \r\nС нормална интензивност е трафикът по централните улици на града – „Христо Ботев“, „Генерал Гурко“, „Булаир“ и „Цар Симеон“ и „Гладстон“, както и по булевардите „Тодор Александров“, „Демокрация“, „Сан Стефано“. \r\nДеница ДИМИТРОВА", "date": "2018.08.14", "title": "Бургас: Интензивно е движението на моторни превозни средства в областта"}
{"url": "http://www.focus-news.net/news/2018/08/14/2556082/georgi-tityukov-zam-kmet-na-plovdiv-eksperten-savet-razgleda-i-utvardi-planovoto-tehnichesko-zadanie-za-stadion-plovdiv-na-arhitekt-valentin-marinov.html", "text": "Експертен съвет разгледа и утвърди плановото техническо задание за стадион „Пловдив“ на архитект Валентин Маринов. Това каза пред журналисти зам.-кметът на Пловдив с ресор „Спорт, младежки дейности и социална политика“ Георги Титюков, предаде репортер на  Радио „Фокус“-Пловдив .  \r\n„Там имаме проблем с доказване на авторските права. Чакаме арх. Валентин Маринов да даде по-убедителни доказателства, тъй като той е един от четиримата проектанти на надстойката на съществуващия тогава стадион „9-ти септември“. Авторските права са малко сложни . Според нашите юристи авторско право носи първият проектант на стадион „9-ти септември“, който е строен през 50-те години. Най-вероятно той е починал“, обясни зам.-кметът на Пловдив. По думите му, ако арх. Маринов представи доказателства, ще се прави обществена поръчка с един участник, а именно - архитект Валентин Маринов. Ако той не представи достатъчно доказателства, вариантите са два - да се направи инженеринг за първите три етапа, т. е. да могат да се играят мачове от „А“ група. Вторият е архитектът да обжалва решението на общината в съда. Зам.-кметът каза още, че 600 000 лева са били средствата за проектиране, а арх. Валентин Маринов предлага 11 етапа. \r\n„Така са направени етапите, че да са посилни за финансиране от Община Пловдив. Ако намерим допълнително финансиране, би могло да се действа с по-голям размах“, добави още Титюков. Той заключи, че трябва да се проведе среща с Маринов и юристите на общината за решаването на проблема. \r\nМария РУСЕВА", "date": "2018.08.14", "title": "Георги Титюков, зам.-кмет на Пловдив: Експертен съвет разгледа и утвърди плановото техническо задание за стадион „Пловдив“ на архитект Валентин Маринов"}
{"url": "http://www.focus-news.net/news/2018/08/14/2556083/sled-barzata-namesa-na-ombudsmana-maya-manolova-kmetat-na-dimitrovgrad-sprya-zastroyavaneto-na-parka-vaptsarov.html", "text": "След острата намеса на омбудсмана Мая Манолова, кметът на Димитровград Иво Димов спря застрояването на парка „Никола Вапцаров“, съобщиха от пресцентъра на  Омбудсмана на Р България . \r\nПреди седмица общественият защитник и експерти от институцията се срещнаха на място с десетки протестиращи, които я сезираха за решението на Общинския съвет за откриване на процедура за изработване на Подробен устройствен план за регулация и застрояване на 15 дка от парка. Тя се обърна с писма до кмета на града, областния управител и председателя на общинския съвет да преразгледат решението. \r\nИнициативен комитет бе събрал подписка, разписана от над 3 000 души, които настояват местната власт да се съобрази с волята на димитровградчани.", "date": "2018.08.14", "title": "След бързата намеса на омбудсмана Мая Манолова, кметът на Димитровград спря застрояването на парка „Вапцаров“"}
{"url": "http://www.focus-news.net/news/2018/08/14/2556078/ansa-spasitelnite-ekipi-potvardiha-nalichieto-na-zhertvi-sled-srutvaneto-na-viadukt-v-italiya.html", "text": "Спасителните екипи, които работят на мястото на срутването на виадукт на магистрала А10 провинция Генуа, потвърдиха, че има жертви, но към настоящия момент не се съобщава броят им, предава италианската информационна агенция  ANSA . \r\nПри пристигането на моста „Моранди“ в Генуа, част от виадукта Полчевера, екипите са се натъкнали на десетки смачкани автомобили след руините. Съобщава се, че в момента на инцидента е имало лоши метеорологични условия на пътя в резултат на буря.", "date": "2018.08.14", "title": "ANSA: Спасителните екипи потвърдиха наличието на жертви след срутването на виадукт в Италия"}
{"url": "http://www.focus-news.net/news/2018/08/14/2556080/afp-spasiteli-saobshtavat-za-desetki-zhertvi-sled-srutvaneto-na-viadukt-v-italiya.html", "text": "В резултат на срутването на виадукт на магистрала А10 в италианската провинция Генуа има „десетки жертви“, предава  AFP , като се позовава на местни медии, цитирали спасителните екипи и полицията. \r\nДиректорът на спешен център в Генуа е разкрил пред медии, че има „десетки жертви“, без обаче да пояснява дали става въпрос за загинали или ранени. Съгласно думите му, четирима души са транспортирани в болница. Тереза Герова", "date": "2018.08.14", "title": "AFP: Спасители съобщават за „десетки жертви“ след срутването на виадукт в Италия"}
{"url": "http://www.focus-news.net/news/2018/08/14/2556086/provede-se-savmestno-uchenie-na-amerikanski-i-balgarski-voenni-moryatsi.html", "text": "На 13 август се проведе съвместно учение от типа PASSEX, в което участваха американският ескадрен миноносец USS CARNEY и тактическа група бързоходни патрулни лодки от състава на българските Военноморски сили. Това съобщиха от пресцентъра на  ВМС . \r\nУчението представляваше изпълнение на задачи по откриване, следене и опознаване на бързоходен надводен противник (SURFEX 310), както и отработване на епизоди по отразяване асиметрични атаки, особено характерни за съвременната военноморска среда. \r\nОт борда на бързоходна патрулна лодка клас FPB-M хода на учението наблюдаваха вицеадмирал Лиза Франкети, командващ VI-ти Американски флот, и командирът на Военноморските сили контраадмирал Митко Петев. \r\nУчастниците демонстрираха много добра тактическа натренираност и оцениха високо възможността екипажите и групите да отработят съвместно изпълнението на задачи и елементи от подготовката си на море.", "date": "2018.08.14", "title": "Проведе се съвместно учение на американски и български военни моряци"}
{"url": "http://www.focus-news.net/news/2018/08/14/2556085/ruse-evakuirana-e-sgradata-na-obshtinata-zaradi-anonimen-signal-za-vzrivno-ustroystvo.html", "text": "Получен е сигнал за взривно устройство в сградата на Общината. Това съобщиха за  Агенция „Фокус“  от ОДМВР-Русе. Анонимният сигнал за взривно устройство е подаден в 13.05 часа през системата 112. Към момента сградата на Общината е отцепена, а хората в нея са били евакуирани. Предприети са всички необходими действия от служителите на МВР в Русе по обезопасяване на района. \r\nЦветелин ДИМИТРОВ", "date": "2018.08.14", "title": "Русе: Евакуирана е сградата на Общината заради анонимен сигнал за взривно устройство"}
{"url": "http://www.focus-news.net/news/2018/08/14/2556089/burgas-preskonferentsiya-vav-vrazka-s-predstoyashtiya-turnir-po-konen-sport-za-kupa-burgas-shte-se-provede-na-15-avgust.html", "text": "Утре, сряда, от 11.00 часа в Заседателната зала на Община Бургас ще започне пресконференция относно предстоящия турнир по конен спорт за Купа Бургас на 17-18 август. Това съобщиха от пресцентъра на  Общината . В пресконференцията ще участват Теодор Шейтанов, главен секретар на Българската федерация по конен спорт, както и представител на Община Бургас.", "date": "2018.08.14", "title": "Бургас: Пресконференция във връзка с предстоящия турнир по конен спорт за Купа Бургас ще се проведе на 15 август"}
{"url": "http://www.focus-news.net/news/2018/08/14/2556084/afp-britanskata-politsiya-arestuva-vodacha-vryazal-avtomobil-v-barierite-na-parlamenta.html", "text": "Британската полиция е арестувала водача на превозното средство, което бе врязано в бариерите, поставени пред сградата на парламента в Лондон, предава  AFP , като припомня, че при инцидента пострадаха „няколко пешеходци“. Какъв е точният им брой обаче все още не е уточнено от властите.  \r\nСъгласно разпространената информация, шофьорът е мъж на по-малко от 30 г. Той е носил джинси и черно яке и е бил изведен от автомобила веднага след инцидента.  \r\n„На този етап третираме случило се като терористичен инцидент\", поясниха от Скотланд Ярд, като допълниха, че нито един от пострадалите не е с опасност за живота. „Шофьорът на колата, човек на прага на 30-те си години... бе арестуван по подозрение за терористично престъпление\", съобщиха от полицията. \r\nУточнява се, че мъжът е бил сам в автомобила. При претърсването му не е намерено оръжие. \r\nПо-късно стана ясно, че британската антитерористична полиция поема разследването на инцидента. \r\nСъгласно разпространената информация, произшествието се е случило в 7.37 часа местно време (9.37 часа българско време). Въоръжената полиция, охраняваща периметъра, е обградила незабавно автомобила и е извела водача от него – мъж, облечен в джинси и черно яке. Съобщава се, че районът е затворен за движение.  \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени.  Тереза Герова", "date": "2018.08.14", "title": "AFP: Британската полиция арестува водача, врязал автомобил в бариерите на парламента"}
{"url": "http://www.focus-news.net/news/2018/08/14/2556090/pernik-obshtinata-shte-zakupi-nov-kontroler-za-da-otstrani-avariyata-na-svetofarnata-uredba-na-ul-sofiysko-shose.html", "text": "Община Перник ще закупи нов контролер, за да отстрани аварията на светофарната уредба, която се намира на ул. \"Софийско шосе\", съобщиха от пресцентъра на  Общината . Съоръжението е на стойност 9 000 лв., преведени са парите и се очаква неговото доставяне.  \r\n„Всички ние сме шофьори и трябва безусловно да спазваме Закона за движение по пътищата. Да бъдем по-внимателни, да караме със съобразена скорост, за да не се създават предпоставки за напрежение, при създалата се ситуация. Разбиране трябва да проявяват и самите пешеходци“, сподели кметът Вяра Церовска, която поясни, че веднага се е реагирало след като фирмата, поддържаща светофарната уредба, е направила предписание. Очаква се съвсем скоро да бъде монтиран контролерът.  \r\nОт кметския екип уточниха още, че навсякъде в града и във всички населени места в Община Перник ще бъде обновена хоризонталната пътна маркировка. Съвсем скоро ще започне маркировката и в кв. „Изток“ , но все още там текат ремонти по възлаганията за запълване на дупки по улиците.", "date": "2018.08.14", "title": "Перник: Общината ще закупи нов контролер, за да отстрани аварията на светофарната уредба на ул. \"Софийско шосе\""}
{"url": "http://www.focus-news.net/news/2018/08/14/2556088/vidin-472-narusheniya-na-skorostnite-rezhimi-sa-ustanovili-patnite-politsai-za-edna-sedmitsa-pri-proverki-v-oblastta.html", "text": "472 нарушения на скоростните режими са установили пътните полицаи за една седмица при проверки в област Видин, каза за  Радио „Фокус“ – Видин  Лора Стефанова, говоротел на ОДМВР – Видин. Тя посочи, че контролът за спазване на разрешената максимална скорост за движение бе осъществяван в рамките на операция на TISPOL, като акцията бе реализирана от пътни полицаи на територията на всички държави-членки на европейската мрежа на службите на „Пътна полиция“.  \r\n„В седмицата от 6 до 12 август „Пътна полиция“ проведе специализирана операция за контрол на максималната скорост за движение и във Видинска област. В контролната дейност, осъществена на територията на област Видин за една седмица, униформените са засекли през нощта  110 нарушения на скоростните режими. Само през миналия месец (юли 2018 г.) видинските пътни полицаи издадоха над 1000 електронни фиша за превишена скорост. Това остава най-честото нарушение, извършвано от водачите, шофиращи на територията на региона“, посочи Лора Стефанова. \r\nПрез 2017 г. при проверки по пътищата на територията на област Видин са установени общо 6188 случая на превишаване на максимално допустимата скорост на движение. През миналата година са станали 168 катастрофи с пет жертви и 30 ранени по вина на водачи, шофирали със скорост, надвишаваща максимално допустимата и несъобразена с конкретните пътни и атмосферни условия. \r\nАнна ЛОЗАНОВА", "date": "2018.08.14", "title": "Видин: 472 нарушения на скоростните режими са установили пътните полицаи за една седмица при проверки в областта"}
{"url": "http://www.focus-news.net/news/2018/08/14/2556087/tg24-mateo-salvini-blagodari-na-spasitelnite-ekipi-opredeli-gi-kato-geroi.html", "text": "\"Следим минута по минута ситуацията след падането на моста в Генуа, благодаря на 200-те досега пожарникари (и на всички останали герои), които  спасяват човешки животи“, заяви вътрешният министър на Италия Матео Салвини, цитиран от телевизионния канал  TG24. \r\nПо-рано днес част от виадукта Полчевера, познат ката „ Моранди“ се срути върху магистрала А10 в Генуа, съобщено бе за десетки жертви.", "date": "2018.08.14", "title": "TG24: Матео Салвини благодари на спасителните екипи, определи ги като „герои“"}
{"url": "http://www.focus-news.net/news/2018/08/14/2556091/kyustendil-rayonnata-prokuratura-v-dupnitsa-se-e-samosezirala-po-sluchaya-s-provedenoto-na-11-avgust-v-tsirkusa-na-sedemte-rilski-ezera-masovo-horo.html", "text": "Районната прокуратура в Дупница се зае с проведеното на 11 август в циркуса на Седемте Рилски езера масово хоро. Това съобщиха от пресцентъра на  Районната прокуратура-Дупница . Ведомството се е самосезирало след публикации в медиите. Предстои извършването на проверка по реда на надзора за законността на действията на контролните органи. „Фокус“  припомня, че Дирекция „Национален парк Рила“ започва процедура за налагане на административни наказания и санкции за неспазване на режимите в защитената територия. Решението е във връзка със събитие на 11 август, събота, в района на циркуса на Седемте Рилски езера. Дирекцията е издала разрешение за заснемане на сцени от филм, като в заповедта на директора на парка са дадени изрични указания за начина на провеждане на снимачните дейности и организацията им. Заповедта не е била спазена, извършени са нарушения на Закона за защитените територии, плана за управление на парка и установените режими и норми в парка. \r\nНа организаторите на събитието, във връзка със заснемане на филма „Нашият дом е България“ ще бъде потърсена административно-наказателна отговорност за неспазване на поставените условия по издадената съгласувателна заповед на директора на парка. При установяване самоличността на участниците в нарушението, които нерегламентирано са навлезли в езеро „Близнака“, също ще бъде потърсена административно-наказателна отговорност.", "date": "2018.08.14", "title": "Кюстендил: Районната прокуратура в Дупница се е самосезирала по случая с проведеното на 11 август в циркуса на Седемте Рилски езера масово хоро"}
{"url": "http://www.focus-news.net/news/2018/08/14/2556093/emil-georgiev-initsiativen-komitet-da-spasim-haskovo-nivoto-na-alfa-chastitsite-i-urana-v-piteynata-voda-v-oblastta-e-ot-3-do-7-pati-nad-dopustimoto.html", "text": "Нивото на алфа-частиците и урана в питейната вода в областта в момента е от 3 до 7 пъти над допустимото. Това каза за  Агенция “Фокус“  Емил Георгиев – член на инициативния комитет „Да спасим Хасково“ и изпълнителен секретар на Федерацията на потребителите в България. \r\n„Темата за питейната вода става все по-актуална. Това е проблем, пред който е изправено цялото население на Община Хасково – от кога датира той, един господ знае. Но факт е, че първите официални резултати се появиха през април миналата година при това, подчертавам, прикривани съзнателно с месеци от компетентните органи. Оттам нататък хасковската общественост стана свидетел на едно необосновано разтакаване, бягство от отговорност и липса на идеи за решение на проблема. Имаше постоянно неглижиране от страна на временната комисия към Народното събрание, Министерството на здравеопазването, Министерството на регионалното развитие и благоустройството (МРРБ), регионалната управа, общинското ръководство на ВиК, РЗИ и т.н. Имаше предложения, които не водят до решаване на проблема, затова се изгради един инициативен комитет, към който се присъединиха и значими обществени фигури като акад. Стефан Воденичаров и акад. Георги Марков. И започнахме системно да анализираме резултатите от измерванията на водата – от миналата година до тези, които в момента излизат. Извършихме консултации със специалисти, проведохме две срещи с ръководството на МРРБ и дори и утре също имаме среща от 10.00 ч. в министерството. Ние настояваме да се вземат радикални действия, а не общопрепоръчителни и такива идеи, които могат да се реализират и след сто години. И затова утре на тази среща, на която ще присъстват и експерти, ще настояваме да се изработи една пътна карта със съответно разписани срочни ангажименти“, каза още Георгиев. По думите му освен това ще се настоява и да се изгради и комитет по наблюдение на действията на МРРБ, тъй като то е принципала на ВиК в Хасково. \r\n„Резултатите от анализите наистина са стряскащи и съвсем отговорно заявявам, че те очертават план на една екологична катастрофа. Има проби, които показват до 20 пъти над пределно допустимата концентрация на алфа-частици. Това е чудовищно – казвам го без да искам да стряскам хората, защото алфа-частиците са много опасни - по думите на специалисти те йонизират над 1000 молекули вода в човешкия организъм, което може да унищожи клетки, включително и ДНК веригата, и да доведе до ракови заболявания. И не случайно ние от инициативния комитет се сдобихме с една графика за заболяванията по отделни области в страната до 2013 г. – Хасково е на първо място и то далеч пред другите области по ракови заболявания на жените. И тъй като видяхме, че в продължение на една година излизат някакви резултати явно колкото да подведат общественото мнение, че се прави нещо, решихме, че в мълчанието на институциите има нещо смущаващо. И от инициативния комитет се ангажирахме с нови проби, влязохме във връзка с акредитирана лаборатория. Забелязва се тенденция на запазване на нивото на алфа-частиците и на урана от 3 до 7 пъти“, каза още Георгиев и посочи, че това е положението с качеството на питейната вода в Хасково. \r\n„Ако и след срещата утре, на която ще присъстват представители на инициативния комитет и представители на МРРБ, не се предприемат мерки и пътната карта, за която казах, не се изработи до 30 септември, тогава ще пристъпим към организиране на граждански протести, в това число и гражданско неподчинение. Не може с години този град да се държи в неведение и да плаща една от най-високите цени за вода – 3 лв. на кубик, при положение, че от Министерството на здравеопазването е препоръчано водата не само да не се пие, но и да не се готви с нея. И предстои ново увеличение на водата в Хасково. Ако на това не може да се каже екологичен геноцид, не знам какво друго може да се каже. Тези хора са оставени на произвола на съдбата и в момента никой не се грижи за тяхното здраве. За това ние тръгнахме толкова решително и няма да се спрем и въпросът ще го решим, защото това е гавра с хората в този регион“, коментира Емил Георгиев. \r\nЦветилена СИМЕОНОВА", "date": "2018.08.14", "title": "Емил Георгиев, инициативен комитет „Да спасим Хасково“: Нивото на алфа-частиците и урана в питейната вода в областта е от 3 до 7 пъти над допустимото"}
{"url": "http://www.focus-news.net/news/2018/08/14/2556092/afp-italianskite-vlasti-potvardiha-smartta-na-11-dushi-opaseniyata-sa-za-tragediya.html", "text": "Италианските власти потвърдиха смъртта на 11 души, загинали при срутването на виадукт на магистрала А10 в провинция Генуа, предава  AFP . \r\nСъщевременно италианският министър на транспорта и инфраструктурата Данило Тонинели изрази опасенията си, че инцидентът може да се окаже „огромна трагедия“.  \r\n„Следим с най-голяма загриженост какво се случва в Генуа. Изглежда, че това може да е огромна трагедия\", написа Тонинели в социалната мрежа „Туитър“.  \r\nПо-рано директорът на спешен център в Генуа разкри пред медии, че има „десетки жертви“, без обаче да пояснява дали става въпрос за загинали или ранени. Съгласно думите му, четирима души са транспортирани в болница. Тереза Герова", "date": "2018.08.14", "title": "AFP: Италианските власти потвърдиха смъртта на 11 души, опасенията са за „трагедия“"}
{"url": "http://www.focus-news.net/news/2018/08/14/2556094/sotir-ivanov-im-petrich-petrich-e-interesna-turisticheska-destinatsiya-koyato-vse-oshte-ne-e-napalno-poznata-v-balgariya.html", "text": "Петрич е интересна туристическа дестинация, която все още не е напълно позната в България. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му Петрич е интересен като град, защото това е един от старите ни градове, една от котловините, в които още от дълбока древност се развива много интересна цивилизация. „Праистория, античност, средновековие, историята от новото време също е безкрайно интересна, защото това са земи, които са включени в българската народност, съгласно Цариградската конференция и Санстефанския договор, но в резултат на Берлинския договор остават в пределите на Османската империя. Това поражда различни културни, икономически и политически течения, които придават особена специфика на Петрич“, каза още д-р Иванов. Според него си струва човек да се запознае с начина, по който Петрич излиза от следвоенните години, и как привлича фондация „Рокфелер“ да инвестира в изграждането на нова болница. \"След 1925 година Петрич има специфична култура от гледна точка на това, че е окръжен град и тук може би над 70 % от населението са били бежанци от сегашната Северна Гърция“, добави д-р Иванов. Според него това създава много интересен културен и политически елит. „Нека не забравяме, че дори в най-новата история, в Петрич са се родили много интересни хора като актрисата Катя Паскалева, балерината Вера Кирова и много други“, коментира д-р Иванов. \r\nЛивия НИНОВА", "date": "2018.08.14", "title": "Сотир Иванов, ИМ – Петрич: Петрич е интересна туристическа дестинация, която все още не е напълно позната в България"}
{"url": "http://www.focus-news.net/news/2018/08/14/2556095/4189-motorni-prevozni-sredstva-sa-provereni-vchera-v-hoda-na-spetsaktsii-po-patishtata-v-stranata.html", "text": "4189 моторни превозни средства са проверени вчера в хода на спецакции по пътищата в страната, съобщиха от пресцентъра на  МВР . Продължават ежедневните засилени полицейски проверки по пътищата на страната. Вчера акцентът бe: проверки за скорост, употреба на алкохол, наркотични вещества и/или техните аналози, за ползването на обезопасителни колани и система, неспазването на предимство на пешеходни пътеки и неправилно пресичане от пешеходците, неправоспособни водачи, техническа неизправност на автомобилите и неправилно изпреварване.  \r\nВ хода на операцията полицейските екипи са проверили 4189 моторни превозни средства и 5725 души. Установени са 3249 нарушения, като са издадени 1655 фиша, 642 акта за установяване на административно нарушение и са констатирани 952 случая на превишена скорост.  \r\nОтнети са 69 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 250 електронни фиша.", "date": "2018.08.14", "title": "4189 моторни превозни средства са проверени вчера в хода на спецакции по пътищата в страната"}
{"url": "http://www.focus-news.net/news/2018/08/14/2556096/plovdiv-apelativniyat-sad-ostavi-v-aresta-chetirima-mazhe-za-pritezhanie-na-golyamo-kolichestvo-narkotitsi.html", "text": "Пловдивският апелативен съд потвърди определението на Окръжен съд-Пловдив, с което са взети най-тежките мерки за неотклонение „задържане  под стража“ спрямо четирима мъже с инициали А.К., Н.С., Г.Н. и Й.К. Това съобщих от пресцентъра на  Апелативния съд . Те са обвинени в това, че в съучастие са  държали  високорисково вещество – 3.5 килограма марихуана. Наркотикът е намерен в  раницата на  единия от четиримата при полицейска операция в село Радиново проведена на 4 август. Според прокуратурата организатор на доставката е 20-годишния А.К. от Брани поле, който по данни от полицията купувал един път месечно марихуана от Петрич. За приемането на пратката и транспортирането й до Пловдив използвал подставени лица срещу заплащане. В случая обещал 300 лева на Г.Н. от Белащица, за да докара наркотика. Преди това уговорил  подсъдимия Й.К. от петричко село Първомай да му достави на определено място 3.5 килограма марихуана. На 4 август Й.К. докарал в раница  марихуаната и я предал на Г.Н., който я транспортирал до Пловдив с мотоциклет “Ямаха“. А.К. и спътника му Н.С. ескортирали с автомобил мотоциклета до залавянето им. Обвиняемите са следени от полицията повече седмица. \r\nАпелативният съд прие, че има достатъчно данни, че задържаните са извършили престъплението, в което са обвинени. Предвид характера на деянието магистратите смятат, че има опасност четиримата да извършат  престъпление, тъй като двама от тях са съдени и са заловени в изпитателния срок да транспортират наркотици. За престъплението в което са обвинени законът предвижда от  2 до 8 години лишаване от свобода. \r\nОпределението на Апелативния съд е окончателно и не подлежи на обжалване.", "date": "2018.08.14", "title": "Пловдив: Апелативният съд остави в ареста четирима мъже за притежание на голямо количество наркотици"}
{"url": "http://www.focus-news.net/news/2018/08/14/2556098/dobrich-shouto-na-niki-urumov-gostuva-v-kavarna-na-31-oktomvri.html", "text": "На 31 октомври в Каварна от 18:00 часа гостува Шоуто на Ники Урумов От роля в роля или Смях без завеса, съобщиха от пресцентъра на  Община Каварна . Биографичният шоу-спектакъл на Ники Урумов е разходка във вълшебния и магичен свят на театъра.  \r\nСпектакълът е изпълнен с много носталгия и смях, със забележителни весели истории, случили му се по време на репетиции, представления или снимки. В тях той разказва за незабравими любимци на българските зрители като Стоянка Мутафова, Георги Калоянчев, Петър Слабаков, Георги Черкелов, Константин Коцев, Антон Горчев, Иван Кондов, Георги Русев, Стефан Данаилов, Кръстьо Лафазанов и др. \r\nШоуто е колаж от монолози и oткъси от спектаклите „Бай Ганьо“, „Дон Кихот”, „Ревизор”, „Бурята“, „От ума си тегли“, „Криворазбраната цивилизация“, „Службогонци“ и др. \r\nПесните към моноспектакъла са писани специално за Николай Урумов изпълнени от него през годините. За първи път представлението е показано по покана на българската общност в Сидни, Австралия през 2013 г. и оттогава редовно се играе при голям интерес в страната и чужбина.", "date": "2018.08.14", "title": "Добрич: Шоуто на Ники Урумов гостува в Каварна на 31 октомври"}
{"url": "http://www.focus-news.net/news/2018/08/14/2556099/veliko-tarnovo-treto-izdanie-na-futbolniya-turnir-v-pamet-na-trifon-ivanov-se-provezhda-vav-grada.html", "text": "Трето издание на футболния турнир в памет на Трифон Иванов се провежда във Велико Търново. Днес се играха мачовете от груповите фази, като отборите, които се състезават са шест. Това съобщи за  Радио „Фокус“ – Велико Търново  Петко Павлов, управител на Общинско предприятие „Спорни имоти и прояви“. Футболистите, които са част от турнира, са родени след 1-ви януари 2007 година. Те са от клубовете „Локомотив“ – Горна Оряховица, „Черноморец“ – Бургас, „Етър“ – Велико Търново, „Берое“ – Стара Загора и столичните „Левски“ и „ЦСКА“.  \r\n„Организираме третото издание на това събитие, което е в памет на Трифон Иванов. Той си отиде от този свят преди три години, като почина на 50-годишна възраст на 13 януари 2016 година. Още същото лято, със съдействието на Зоналния съвет на Българския футболен съюз, чиито председател е Бончо Генчев, също част от „златното поколение“ на великотърновския и националния футбол, и двамата са бронзови медалисти от Световното първенство по футбол в САЩ през 1994 година, организирахме първото издание на този турнир в памет на Трифон Иванов“, разказа още Павлов.  \r\nПървите мачове се играха днес, като началото бе в 09.30 часа. Финалът е от 11.30 часа утре на стадион „Ивайло“. След него ще се проведе награждаването, на което, освен медали и купа, ще бъде връчена и наградата „Трифон Иванов“ за най-добре представилия се футболист. \r\nЛуиза ТРАНЧЕВА", "date": "2018.08.14", "title": "Велико Търново: Трето издание на футболния турнир в памет на Трифон Иванов се провежда във града"}
{"url": "http://www.focus-news.net/news/2018/08/14/2556100/tsvetan-tsvetanov-gerb-prezidentat-na-bsp-rumen-radev-se-zayavyava-kato-politicheski-oponent-a-ne-kato-darzhaven-glava.html", "text": "Президентът на БСП Румен Радев се заявява като политически опонент, а не като държавен глава. С военния си манталитет той показва, че не зачита правовия ред в страната. Това коментира пред журналисти председателят на ПГ на ГЕРБ и заместник-председател на партията Цветан Цветанов преди откриването на пътя Велико Търново – Горна Оряховица през Арбанаси, съобщиха от пресцентъра на  ПП ГЕРБ . \r\nЦветан Цветанов бе категоричен, че не прави чест на Румен Радев непрекъснато да се изказва негативно както за премиера Борисов, така и за ГЕРБ. „Той трябва да работи на надпартийно ниво и да допринася за утвърждаването на позицията на България като сериозен фактор на Балканите, което бе постигнато по време на председателството на Съвета на ЕС“, коментира той. \r\nВъв връзка с думите на Радев, че ГЕРБ саботира модернизацията на армията Цветанов напомни, че именно правителството на ГЕРБ през годините е работило изключително усилено и е влагало сериозни средства в модернизацията. „Кабинетът „Орешарски“ направи само една среща, касаеща модернизацията на армията, и тя беше с представители на „Грипен““, каза още зам.-председателят на ГЕРБ. \r\nЦветанов подчерта, че БСП трябва да дават сериозни обяснения за това как са финансирани техните предизборни кампании, защото досега посланията от техния лагер са доста противоречиви. „В един момент бе направен опит Митьо „Очите“ да бъде пришит на ГЕРБ. Напомням, че докато аз бях министър директорът на ОД на МВР – Бургас Милен Димитров бе човекът, който извърши много сериозна оперативна дейност, която в крайна смета доведе до осъждането на Митьо „Очите“. Когато обаче кабинетът „Орешарски“ дойде да власт  - Димитров бе уволнен“, разказа председателят на ПГ на ГЕРБ. \r\nПо-късно в присъствието на регионалния министър Николай Нанков, великотърновския кмет Даниел Панов и горнооряховския му колега Добромир Добрев, на народния представител инж. Клавдия Ганчева, както и на областния управител проф. Любомира Попова бе отворена за движение пътната отсечка Велико Търново - Горна Оряховица през Арбанаси. \r\n„Благодаря на министър Нанков за изпълнените ангажименти, които поема при честите си посещения във Великотърновския регион. Благодаря и на изпълнителите на този проект, които спазиха срока на изпълнение и утре миряните ще посетят спокойно арбанашкия манастир „Свето Успение Богородично”, тъй като новият път е безопасен и напълно обновен“, посочи Цветанов. \r\nОтсечката бе ремонтирана на два етапа със средства от бюджета на МРРБ. Пълна рехабилитация на пътя се осъществява за първи път от повече от 40 години. Извършено е преасфалтиране, оформено е пътно отводняване, а където теренът позволява пътят е и разширен. Отсечката между старата столица и Горна Оряховица се ползва средно от 7000 автомобила на ден.", "date": "2018.08.14", "title": "Цветан Цветанов, ГЕРБ: Президентът на БСП Румен Радев се заявява като политически опонент, а не като държавен глава"}
{"url": "http://www.focus-news.net/news/2018/08/14/2556101/na-15-avgust-startira-natsionalna-lyatna-antispin-kampaniya.html", "text": "На 15 август стартира Национална лятна АНТИСПИН кампания, която ще продължи до 15 септември, съобщиха от пресцентъра на  Министерството на здравеопазването .  \r\nВ страната функционират 13 Кабинета за безплатно и анонимно консултиране и изследване за ХИВ (КАБКИС) към РЗИ. В тези кабинети се извършва предтестови и следтестови консултации от подготвени медицински специалисти за повишаване на информираността по проблемите на ХИВ/СПИН. От началото на годината до месец юли над 162 000 лица са се изследвали в тях.  \r\nПрез периода 1986 г. – 03.08.2018 г. в България са регистрирани общо 2 876 лица с ХИВ инфекция. От началото на тази година са открити нови 161 ХИВ–серопозитивни. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението на инфектираните мъже и жени през настоящата година е 6:1 (139 мъже и 22 жени).  \r\nТази година най-засегната е възрастовата група 30-39 г. - 44%, следвана от възрастовата група 20-29 г. – 25%.  \r\nЧестотата на новорегистрираните случай с ХИВ инфекция на 100 000 души население в страните от ЕС и ЕИП през 2016 г. е 5.7, за България показателят е 2.8, т.е. страната ни е с двойно по-ниско разпространение на ХИВ сред страните от ЕС и ЕИП.  \r\nПо път на инфектиране се запазва тенденцията от последните години. И през настоящата година 90% от новорегистрираните с ХИВ–инфекция са се инфектирали по сексуален път. В 9% са инфектирани при инжекционна употреба на наркотици.  \r\nКъм 31 юли 2018 г. общо 1 430 лица с ХИВ се проследяват в секторите за лечение на пациентите с ХИВ/СПИН, а 1 334 (93%) от тях получават съвременна антиретровирусна терапия. Осигурени са всички необходими тестове и консумативи.  \r\nВ изпълнение на ангажиментите на държавата, Министерството на здравеопазването осигурява безплатно съвременно лечение с антиретровирусни лекарства за всички нуждаещи се лица с ХИВ/СПИН, независимо от техният здравно-осигурителен статус. Прилагането на антиретровирусната терапия удължава живота на пациентите и подобрява качеството им на живот.  \r\nРазкрити са и работят 5 сектора за лечение на пациенти с ХИВ/СПИН към инфекциозните клиники в градовете София, Пловдив, Варна, Плевен и Стара Загора.", "date": "2018.08.14", "title": "На 15 август стартира Национална лятна АНТИСПИН кампания"}
{"url": "http://www.focus-news.net/news/2018/08/14/2556097/afp-donald-tramp-prizova-za-tvardi-merki-sreshtu-izvarshitelite-na-teroristichniya-akt-v-london.html", "text": "Президентът на САЩ Доналд Тръмп призова за твърди мерки срещу „животните“, които стоят зад терористичния акт пред сградата на парламента в Лондон, предава  AFP . \r\n\"Още една терористична атака в Лондон... Тези животни са луди и трябва да се третират с твърдост и сила!\", написа Тръмп в социалната мрежа „Туитър“, след като по-рано днес кола се вряза в бариерите пред сградата на британския парламент и рани няколко пешеходци. \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени.", "date": "2018.08.14", "title": "AFP: Доналд Тръмп призова за твърди мерки срещу извършителите на терористичния акт в Лондон"}
{"url": "http://www.focus-news.net/news/2018/08/14/2556102/sport-agentat-na-luka-modrich-e-potvardil-che-toy-iska-da-igrae-v-inter.html", "text": "Агентът на най-добрия футболист на Световното първенство в Русия Лука Модрич потвърди, че хърватинът иска да бъде продаден на италианския гранд Интер. Трансферният прозорец в Италия затваря на 17 август и футболистът е изразил надеждата си, че дотогава може да бъде продаден в Серия „А“, където по-рано това лято премина и бившия му съотборник Кристиано Роналдо, но в шампиона Ювентус. Според импресариото му, това е детската мечта на Модрич, който е израснал, гледайки италианското първенство.", "date": "2018.08.14", "title": "Спорт: Агентът на Лука Модрич е потвърдил, че той иска да играе в Интер"}
{"url": "http://www.focus-news.net/news/2018/08/14/2556105/georgi-dimov-bivsh-generalen-konsul-na-balgariya-v-odrin-valutnata-kriza-v-turtsiya-e-izpitanie-za-upravlenieto-na-prezidenta-erdogan.html", "text": "Валутната криза в Турция е изпитание за управлението на президента Ердоган. Това каза в дневния блок „Добър ден“ по Радио „Фокус“ бившият генерален консул на България в Одрин Георги Димов. „Изпитанието е, че тези гигантски външни задължения трябва да се плащат, а тяхното издължаване става все по-трудно. Само частният сектор в Турция трябва да покрие в рамките на една година външни кредити за над 180 милиарда долара. Очевидно е, че сам няма как да се справи и някой трябва да му помогне. Държавата, обаче не може да помогне на частния сектор, понеже валутните резерви на държавната банка спаднаха миналия месец под 100 милиарда долара, след това имаше няколко масивни валутни интервенции на пазара, за да се спасява турската лира  и те намаляха до 70 милиарда. Като прибавим и златните резерви около 50 милиарда, това прави общо малко над 100 милиарда. Твърде малка е тази сума за обслужване на външните задължения на Турция както в държавния, така и в частния сектор, брутно в размер на около 900 милиарда долара. Това е над целия брутен вътрешен продукт за една година“, обясни той. Георги Димов коментира, че ситуацията с валутната криза в Турция напомня на финансовата валутна криза в Източна Азия от 1997-1998 година, която засегна в най-голяма степен страните Индонезия, Южна Корея и Тайланд, Хонконг, Малайзия, Лаос и Филипините.", "date": "2018.08.14", "title": "Георги Димов, бивш генерален консул на България в Одрин: Валутната криза в Турция е изпитание за управлението на президента Ердоган"}
{"url": "http://www.focus-news.net/news/2018/08/14/2556108/kfn-litsenzat-na-kiparskata-zk-olimpik-e-otnet-poradi-neplatezhosposobnost-dogovorite-po-grazhdanska-otgovornost-s-klona-na-kompaniyata-u-nas-shte-badat-prekrateni-avtomatichno.html", "text": "На 10 август 2018 г. е назначен предварителен ликвидатор на Застрахователна компания (ЗК) „Олимпик“ от Надзорния орган върху застраховането на Република Кипър. Това съобщиха от пресцентъра на  Комисията за финансов надзор  (КФН). По информация от надзорния орган на Република Кипър лицензът е отнет поради неплатежоспособност на дружеството. Предстои публикация за назначаването в Официален Вестник на Република Кипър, която се очаква да излезе на 17 август 2018 г. Съгласно законодателството на Република Кипър действащите застрахователни договори по общо застраховане, сключени със Застрахователна компания „Олимпик“, ще бъдат прекратени на 17 август 2018 г. Прекратяването ще се извърши автоматично без да са необходими допълнителни действия от застраховащия или от застрахованите лица. Предварителният ликвидатор е уведомен за неговото задължение да отрази прекратяването на застрахователните полици в регистъра на застрахователните полици на Гаранционния фонд. Това означава, че от 00.01 часа на 18 август 2018 г. ще могат да бъдат сключвани нови застраховки „Гражданска отговорност“ на автомобилистите.  \r\nНа 18 август 2018 г. всеки засегнат собственик на МПС трябва незабавно да сключи нова застраховка „Гражданска отговорност“ на автомобилистите с друг застраховател. Застраховката може да се сключи и от друго лице.  \r\nСлед прекратяване на застрахователните договори, ако не са били сключени нови своевременно, в случай на пътнотранспортно произшествие обезщетението се заплаща от лицето, причинило произшествието на пътя.  \r\nЗаплатените премии за неизтеклата част на застрахователните договори, които ще бъдат прекратени, подлежат на връщане в рамките на последващото производство по несъстоятелност в съответствие със законодателството на Република Кипър. Клиентите на ЗК „Олимпик“ ще бъдат уведомени за откритото производство и ще им бъде указан редът и сроковете, в които могат да поискат парите си от застрахователя.  \r\nПо същия начин ще бъдат уведомени и лицата, които са завели щети при застрахователя. \r\nОт месец 10 май 2018 г. ЗК „Олимпик“ няма право да сключва нови застрахователни договори, тъй като Комисията за финансов надзор по искане на Надзорния орган върху застраховането на Република Кипър наложи забрана за сключване на нови договори от клона на застрахователя в България. Решението е публикувано на страницата на комисията. Информацията за предприеманите надзорни мерки от компетентния орган в Кипър и Комисията за финансов надзор са своевременно публикувани на страницата на Комисията както и в Търговския регистър в предвидените по закон случаи.  \r\nЗастрахователна компания „Олимпик“ е застраховател със седалище в Република Кипър и извършва дейност в България чрез клон. Съгласно правото на Европейския съюз застрахователи от една държава членка могат да откриват клонове в друга държава членка без да кандидатстват за лиценз там. Тези компании продължават да се надзирават от надзорните органи в държавите, където се намира тяхното седалище, като тези органи имат задължение да следят за тяхната финансова стабилност на територията на целия Европейски съюз, включително и за дейността която се осъществява чрез клонове, открити в други държави членки. По такъв начин Застрахователна компания „Олимпик“, включително нейният клон в България, се надзирава за своето финансово състояние от Надзорния орган върху застраховането на Република Кипър. Надзорният орган на Кипър има право да налага надзорните мерки съгласно законодателството в Кипър в това число да отнеме лиценза за застраховане, когато са налице основанията за това. По информация от надзорния орган на Република Кипър лицензът е отнет поради неплатежоспособност на дружеството.  \r\nКомисията за финансов надзор има ограничени правомощия за надзор по отношение на клонове на застрахователи от други държави членки на Европейския съюз, като има право да се намесва, когато застрахователят не спазва задълженията си спрямо ползватели на застрахователни услуги в България. Когато органът по седалището на застрахователя в другата държава членка е предприел принудителни мерки в съответствие с приложимото право, Комисията за финансов надзор осигурява прилагането на тези мерки в България.", "date": "2018.08.14", "title": "КФН: Лицензът на кипърската ЗК „Олимпик“ е отнет поради неплатежоспособност, договорите по „гражданска отговорност“ с клона на компанията у нас ще бъдат  прекратени автоматично"}
{"url": "http://www.focus-news.net/news/2018/08/14/2556104/predsedatelyat-na-pg-na-gerb-i-zamestnik-predsedatel-na-partiyata-tsvetan-tsvetanov-otkri-napalno-remontiranata-ulitsa-ivan-momchilov-v-gorna-oryahovitsa.html", "text": "Председателят на ПГ на ГЕРБ и заместник-председател на партията Цветан Цветанов, министър Николай Нанков, кметът на Горна Оряховица Добромир Добрев, великотърновският кмет Даниел Панов, депутатът Клавдия Ганчева, областният управител проф. Любомира Попова и нейният заместник Детелина Борисова, откриха напълно ремонтираната улица „Иван Момчилов“ в Горна Оряховица. Проектът на Община Горна Оряховица за реконструкция на 1.2-километровата отсечка, осигуряваща връзка с индустриалната зона, е финансиран от Оперативна програма „Региони в растеж“. Това съобщиха от пресцентъра на  ПП ГЕРБ . \r\n„Благодаря на всички за екипността, която изградихте в Община Горна Оряховица, благодаря и на министър Нанков за екипа, който създаде в Министерство на регионалното развитие, защото всичко това дава възможност българските общини да се възползват от европейската солидарност. Когато има политическа стабилност проектите могат да бъдат ефективно реализирани и да дадат възможност за развитие на бизнеса и региона“, каза при откриването  Цветан Цветанов. Той благодари още на изпълнителите на ремонтните дейности, които са превърнали района в успешна икономическа зона, която може да бъде давана като модел на много градове в страната. По думите на Цветанов, благодарение на министър Нанков и екипа му, както и на Агенция „Пътна инфраструктура” , Великотърновска област вече изглежда много по-различно, отколкото преди години.  \r\nУл. „Иван Момчилов“ е една от основните пътни артерии в Източната промишлена зона на Горна Оряховица, там се намират близо 30 фирми и организации. В изпълнение на целта за подобряване на условията за икономическо развитие, по отсечката са сменени канали и водопроводи, извършено е пълно преасфалтиране, изградени са тротоари, разширени са някои от подходите към фирмите и е подменено уличното осветление.  \r\nПо думите на кмета на Горна Оряховица инж. Добромир Добрев, подобрената инфраструктура прави тази част на града по-привлекателна за инвеститорите.", "date": "2018.08.14", "title": "Председателят на ПГ на ГЕРБ и заместник-председател на партията Цветан Цветанов откри напълно ремонтираната улица „Иван Момчилов“ в Горна Оряховица"}
{"url": "http://www.focus-news.net/news/2018/08/14/2556107/kyustendil-vazstanoveno-e-dvizhenieto-pri-km-49-na-am-struma-v-posoka-sofiya.html", "text": "Възстановено е движението при км 49 на АМ \"Струма\" в посока София. Това съобщиха от пресцентъра на  Агенция \"Пътна инфраструктура\" .", "date": "2018.08.14", "title": "Кюстендил: Възстановено е движението при км 49 на АМ \"Струма\" в посока София"}
{"url": "http://www.focus-news.net/news/2018/08/14/2556109/popravitelen-dom-za-nepalnoletni-mladezhi-se-otkriva-kam-zatvora-vav-vratsa.html", "text": "Заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ главен комисар Васил Миладинов ще открият официално Поправителния дом за непълнолетни младежи към затвора във Враца. Събитието ще се състои на 16 август (четвъртък) от 11.00 ч. и на него са поканени да присъстват представители на изпълнителната, законодателната, съдебната и местната власти. Това съобщиха от пресцентъра на  Министерството на правосъдието . \r\nДосега непълнолетните, лишени от свобода, се помещаваха в Бойчиновци - в сграда, строена за казарма през 1951 година. След приемане на промени в Закона за изпълнение на наказанията и задържането под стража през 2016 г., единственото място за лишаване от свобода на непълнолетни младежи в страната премина административно към Врачанския затвор, като вече не е отделна самостоятелна структура, а подразделение към него. \r\nСградният фонд в Бойчиновци ще бъде преустроен в затворническо общежитие от закрит тип и в него поетапно да бъдат премествани лишени от свобода от корпуса на затвора във Враца.", "date": "2018.08.14", "title": "Поправителен дом за непълнолетни младежи се открива към затвора във Враца"}
{"url": "http://www.focus-news.net/news/2018/08/14/2556103/mvnr-generalnoto-ni-konsulstvo-v-milano-sledi-sluchaya-sas-sruteniya-most-v-genua.html", "text": "Генералното консулство на Република България в Милано, в чийто консулски окръг спада Генуа, е в постоянен контакт с местните власти във връзка със срутването на моста „Моранди“ в града по-рано днес. Това съобщиха от пресцентъра на  Министерството на външните работи  (МВнР). За момента няма официална информация за самоличността, броя или националността на жертвите и пострадалите. При получаване на актуални данни българските дипломати ще уведомят своевременно.    \r\nВъв връзка с трагедията Гражданска защита на област Лигурия откри следната гореща телефонна линия - 800 640 771  \r\nБългарски граждани могат да потърсят информация по случая или да подадат сигнали на телефоните на Генералното консулство в Милано:  \r\n- +39 028 49 42 941;  \r\n- +39 933 37 82 60 43 (в извънработно време).", "date": "2018.08.14", "title": "МВнР: Генералното ни консулство в Милано следи случая със срутения мост в Генуа"}
{"url": "http://www.focus-news.net/news/2018/08/14/2556106/ombudsmanat-maya-manolova-naredbata-za-patuvane-na-preferentsialni-tseni-v-obshtestveniya-transport-na-varna-shte-bade-promenena-v-interes-na-horata-s-uvrezhdaniya.html", "text": "Наредбата за пътуване на преференциални цени в обществения транспорт на Варна ще бъде променена в интерес на хората с увреждания. Това каза пред журналисти във Варна омбудсманът Мая Манолова, предаде репортер на  Радио „Фокус“ – Варна . Във Варна омбудсманът Мая Манолова и екип от експерти на институцията организираха изнесена приемна за граждани. „Над 50 души посетиха приемната. Тъй като посещението ми е с акцент върху проблемите на хора с увреждания, бяха дошли и представители на тази група уязвими хора. Днес успяхме да поставим началото на решаване на един важен проблем на хората с увреждания – това е т. нар. наредба за преференциално пътуване“, заяви Мая Манолова. Тя отбеляза, че хората с увреждания в община Варна могат да ползват само една линия на обществения транспорт в преференциален режим, но цените са достатъчно високи за ниските доходи, които получават хората с увреждания. Тя даде пример със столицата, където срещу 6 лева хората с най-тежки увреждания ползват целия градски транспорт. „Водят се дела, които са спечелени на различните инстанции. Подкрепям хората, които водят тези дела. След разговори с кмета, с председателя на Общинския съвет си стиснахме ръцете, че Община Варна сама ще предприеме промяна в тази наредба, като по отношение на хората с увреждания, след обсъждане с тях, ще бъдат приети правила, които да са по-справедливи и по-подкрепящи, тъй като транспортът е важен за социализация в обществото“, посочи Мая Манолова. Тя заяви, че кметът е поел ангажимент лично той да внесе предложения за промени в тази наредба. \r\nВъв Варна Мая Манолова посети палатката на майките на деца с увреждания, част от протестната мрежа „Системата ни убива!“ и се срещна с представители на хората с увреждания, с които обсъди техни проблеми и законодателните инициативи за подкрепа на хората в неравностойно положение. \r\nДиана СТОЕВА", "date": "2018.08.14", "title": "Омбудсманът Мая Манолова: Наредбата за пътуване на преференциални цени в обществения транспорт на Варна ще бъде променена в интерес на хората с увреждания"}
{"url": "http://www.focus-news.net/news/2018/08/14/2556114/afp-portugaliya-predlozhi-da-prieme-chast-ot-migrantite-na-koraba-vodoley.html", "text": "Във вторник Португалия обяви, че е „готова“ да приеме част от хората на извозващия мигранти кораб „Водолей“, който вече втори ден кръжи в Средиземно море, предава  AFP . \r\n„Португалия е готова да приеме 30 от 244-те мигранти, които са на борда на „Водолей““ и други кораби, които се занимават със същата дейност край брега на Малта, заявиха от португалското правителство чрез съобщение. \r\nПревод и редакция:", "date": "2018.08.14", "title": "AFP: Португалия предложи да приеме част от мигрантите на кораба „Водолей“"}
{"url": "http://www.focus-news.net/news/2018/08/14/2556112/agentsiya-po-vpisvaniyata-ot-15-avgust-shte-mogat-da-se-pravyat-spravki-za-aktualnoto-sastoyanie-na-firmite-v-targovskiya-registar-no-toy-nyama-da-raboti.html", "text": "От 15 август ще могат да се правят справки за актуалното състояние на фирмите в Търговския регистър, но той няма да работи. Това съобщиха за  Агенция „Фокус“  от пресцентъра на  Агенцията по вписванията . \r\nТърговският регистър все още не работи, работата по него ще се възобновява поетапно. От 15 август ще могат да се правят само справки на фирмите. Агенцията по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват.  Агенция „Фокус“ припомня: На 10 август беше преустановен достъпът до Търговския регистър и регистъра на юридическите лица с нестопанска цел. От Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема прокуратурата, ДАНС и МВР. Приложен е авариен План за действие за възстановяване на пълната функционалност на регистъра. Всички останали регистри на Агенция по вписванията са достъпни и функционират нормално. \r\nЦветилена СИМЕОНОВА", "date": "2018.08.14", "title": "Агенция по вписванията: От 15 август ще могат да се правят справки за актуалното състояние на фирмите в Търговския регистър, но той няма да работи"}
{"url": "http://www.focus-news.net/news/2018/08/14/2556115/ministar-nikolina-angelkova-sezirame-kzp-za-apartamenten-hotel-v-byala-koyto-raboti-bez-kategorizatsiya.html", "text": "Ще сезираме Комисията за защита на потребителите (КЗП) да предприеме действия относно  апартаментен хотел „Бяла бийч ризорт“ в Бяла (Варненска област), който работи без категоризация. Това заяви министърът на туризма Николина Ангелкова, на която експертите докладваха резултатите от инспекцията на място, съобщиха от пресцентъра на  Министерството на туризма . Проверката бе съвместна с НАП. \r\nДо 2015 г. хотелът е имал валидна категоризация от две звезди, определена от Община Бяла. По закон категоризацията до две звезди се издава от съответната община, Министерството на туризма категоризира обектите от 3 звезди нагоре. От две години обаче хотелът е упражнявал дейност в нарушение на Закона за туризма (ЗТ). Подадено е искане за повишаване на категорията му през 2016, но то не било одобрено от Министерството на туризма заради несъответствия на документите към изискванията на ЗТ. Освен налагане на максималната в случая санкция от 10 хил. лв., ще препоръчаме спиране на обекта, докато не се приведе в съответствие. Важно е незабавно да стартира и процедура по категоризация на хотела, за да може да упражнява дейността, каза Николина Ангелкова. В министерството е получена колективна жалба от собствениците на апартаментите в комплекса.  \r\nМинистър Ангелкова призова собствениците и управителите на обекти да бъдат стриктни, защото категоризацията за местата за настаняване е задължителна. Със създаването  на Министерството на туризма и наредбата за категоризация сме предвидили апартаментните хотели за гости и апартаментните комплекси също да са със задължителна категоризация. Проверките ще продължат, прилагаме законите, за да се гарантира качеството на туристическия продукт, отбеляза министърът. Най-фрапиращите случаи, изискващи глоби, за цялото Черноморие основно са в хотели с по-нисък клас, които се категоризират от общините, и за тях нямаме информация, освен ако не постъпят сигнали от потърпевши. За целта създадохме от началото на годината телефон и мейл за нередности в местата за настаняване, а от две години - и за нарушения по плажове, припомни министър Ангелкова. На хотели - в с. Топола, Каварна, и в Златни пясъци вече са издадени административни актове за несъответствия на закона със съответната глоба и е стартирала процедура за понижаване на категорията им. \r\nНа журналистически въпрос за нерегламентираните заведения на плажа в Шкорпиловци министър Ангелкова коментира, че очаква от кмета да влезе в правомощията си по премахването им по силата на ЗУЧК. За тях ведомството сигнализира местната власт преди повече от месец, но не са предприети никакви действия. Днес отново е изпратена проверка на място и пак ще бъде подаден сигнал. За заведение на ивицата към община Бяла също се отправя искане за премахване. Министърът припомни, че Министерството на туризма няма правомощия да премахва и събаря заведения по ЗУЧК. Още повече че за единия от плажовете вече има избран наемател, който обаче не може да пристъпи към работа, защото трябва да приеме плажа чист от заведения или да се ангажира сам да ги премахне, каза министър Ангелкова. Тя допълни, че заради подобни  нарушения в пуснатия за обществено обсъждане проект на ЗУЧК са предвидени строги административни санкции - включително до 50 хил. лв. глоба за юридически лица, ако на неохраняем плаж има нерегламентирани обекти.", "date": "2018.08.14", "title": "Министър Николина Ангелкова: Сезираме КЗП за апартаментен хотел в Бяла, който работи без категоризация"}
{"url": "http://www.focus-news.net/news/2018/08/14/2556116/nzok-i-bls-podpisaha-savmestno-ukazanie-v-polza-na-patsientite.html", "text": "Националната здравноосигурителна каса (НЗОК) и Български лекарски съюз (БЛС) подписаха съвместно указание в полза на пациентите, съобщиха от пресцентъра на  НЗОК . Днес в НЗОК се състоя среща на оперативното ръководство на институцията с председателя на Управителния съвет на БЛС – д-р Иван Маджаров, на която бяха обсъдени възможностите да се осигури адекватно, качествено, достъпно и навременно обслужване на здравноосигурените в по-малките общини по един от приоритетите на националната здравна политика – „Майчино и детско здравеопазване“. Двете страни подписаха съвместно Указание за прилагане на Националния рамков договор за медицинските дейности (НРД за МД) за 2018 г. в частта „Болнична помощ“.  \r\nВ Указанието се казва: „В случаите, при които лечебното заведение за болнична помощ (ЛЗ) е подало заявление за сключване на договор по НРД за МД за 2018 г. за КП №001 „Стационарни грижи при бременност с повишен риск“, №003 „Оперативни процедури за задържане на бременност“, №004 „Преждевременно прекъсване на бременността“ (№004.1 и №004.2) и №005 „Раждане“, ЛЗ е изпълнявало досега тези КП по НРД 2017 г. и притежава ІІ ниво на компетентност, но не може да осигури трима лекари със специалност по анестезиология и интензивно лечение (АИЛ) на пълен работен ден, договор може да се сключи по посочените КП, ако ЛЗ представи договори със специалисти по АИЛ, а именно поне едни специалист на пълен работен ден, останалите специалисти на ½ работен ден.“ \r\nЛечебното заведение следва да удостовери писмено пред районната здравноосигурителна каса, че с посочените от него специалисти и предоставените за тях графици гарантира непрекъснатост, своевременност и качество на оказаната медицинска помощ.", "date": "2018.08.14", "title": "НЗОК и БЛС подписаха съвместно указание в полза на пациентите"}
{"url": "http://www.focus-news.net/news/2018/08/14/2556111/premierat-boyko-borisov-izrazi-saboleznovaniya-za-zaginalite-pri-tragichniya-intsident-kray-genua.html", "text": "Министър-председателят Бойко Борисов изпрати съболезнователна телеграма до италианския премиер Джузепе Конте по повод трагичния инцидент на моста „Моранди“ край Генуа, съобщиха от  правителствената информационна служба .  \r\n„В този тежък за Италия момент, моля позволете ми да изразя моите най-искрени съболезнования на Вас и на приятелския италиански народ“, отбелязва премиерът Борисов. Българският министър-председател уверява в солидарността и подкрепата на България и пожелава бързо възстановяване на пострадалите и преодоляване на последствията.", "date": "2018.08.14", "title": "Премиерът Бойко Борисов изрази съболезнования за загиналите при трагичния инцидент край Генуа"}
{"url": "http://www.focus-news.net/news/2018/08/14/2556113/mvr-priklyuchila-e-proverkata-v-obshtina-ruse-ne-e-otkrito-vzrivno-ustroystvo-no-sgradata-ostava-zatvorena-za-24-chasa.html", "text": "Приключила е проверката в сградата на Община Русе, не е открито взривно устройство. Това съобщиха за  Агенция „Фокус“  от пресцентъра на МВР. Общината остава затворена за 24 часа, както е по закон.", "date": "2018.08.14", "title": "МВР: Приключила е проверката в Община Русе, не е открито взривно устройство, но сградата остава затворена за 24 часа"}
{"url": "http://www.focus-news.net/news/2018/08/14/2556110/mevlyut-chavushoglu-sanktsiite-koito-sasht-nalozhiha-na-turtsiya-vredyat-na-sobstvenata-im-reputatsiya.html", "text": "Санкциите, които САЩ наложиха на Турция, вредят на собствената им репутация,заяви министърът на външните работи на Турция Мевлют Чавушоглу във вторник, цитиран от  Anadolu Agency . \r\n„Ерата на тормоза трябва да приключи“, посочи Чавушоглу по време на съвместната пресконференция с руския си колега Сергей Лавров, който присъства на 10-ата посланическа конференция в столицата Анкара. \r\n„Ако САЩ искат да продължат да бъдат авторитетна държава, не може да продължи с тези принуждения“, заяви турският министър по повод санкциите. „Ние сме срещу налагането на санкции от САЩ, или която и да е друга страна“, добави той. \r\nПодчертавайки, че Европа също е разтревожена, Чавушоглу посочи две причини, поради които се случва това: „Първо, за стабилна и силна икономика, Турция е важна за Европа и всичките си съседи. Второ, Турция може да е една от страните в Европа или ЕС утре. Всички лидери на срещата на върха на НАТО видяха това“. \r\nОт своя страна, Лавров заяви, че „незаконната и нелегитимна“ санкционна политика на САЩ не може да продължи дълго. Освен това той подчерта, че Русия „цени високо отказа на нашите партньори да се присъединят към антируските санкции“, визирайки позицията на Анкара относно новообявените ограничителни мерки срещу Москва. \r\nЩо се касае до санкциите срещу Русия, Чавушоглу заяви: „Ние също дадохме ясно да се разбере, че не сме съгласни със санкциите на ЕС срещу Русия. Казахме също, че не сме съгласни и със санкциите срещу Иран“. \r\nПопитан за срещата между съветника по национална сигурност на САЩ Джон Болтън с посланика на Турция във Вашингтон Сердар Килик в Белия Дом в понеделник, турският министър обясни, че дипломатическият представител на Анкара е „предал много ясно послание“ на САЩ. \r\n„Нашият посланик предаде много ясно послание: ‚Натискът, заплахите и санкциите в отношенията с Турция ще донесат само хаос. САЩ могат да развиват своите отношения със САЩ чрез диалог и като оставят езика на санкции и заплахи‘“, обясни Чавушоглу. \r\nПо отношение на Сирия, турският външен министър отбеляза, че с Лавров ще обсъдят какви превантивни мерки могат да бъдат взети в северозападната провинция Идлиб. \r\n„Ясно е какво трябва да направим в Идлиб. Да, ние имаме 12 наблюдателни пункта там“, добави той. \r\nЧавушоглу обясни, че действително там има терористични групировки, които са заплаха предимно за мирното население и опозиционните групи. Той предупреди, че да се бомбардира целия Идлиб, защото има определен брой терористи е равносилно на „клане“. \r\nПревод и редакция:", "date": "2018.08.14", "title": "Мевлют Чавушоглу: Санкциите, които САЩ наложиха на Турция, вредят на собствената им репутация"}
{"url": "http://www.focus-news.net/news/2018/08/14/2556117/blagoevgrad-rayonnata-prokuraturata-e-predala-na-sad-obvinyaem-ograbil-dve-detsa-v-grada.html", "text": "Районна прокуратура – Благоевград е внесла за разглеждане в съда обвинителен акт срещу М. Д. за извършено от него престъпление по чл. 198, ал. 1, пр. 1 и пр. 2, вр. чл. 26, ал. 1 от Наказателния кодекс – отнемане на чужди движими вещи чрез употреба на сила и заплашване. Това съобщиха от пресцентъра на  Апелативна прокуратура-София . \r\nПо обяд на 23 април 2018 г., в района на казармата в Благоевград, обвиняемият Д. отнел пет лева от непълнолетно момче. Той го заплашил, че в противен случай ще бъде набит, след което присвоил чуждите парични средства.  \r\nСедмица по-късно след този случай, на 1 май 2018 г., обвиняемият по сходен начин ограбил друго дете в района на сградата на ЧЕЗ – Благоевград до ЗМК. Той бръкнал в джоба на непълнолетното момче, ударил го по гърба и отнел четиридесет и пет лева.  \r\nПредстои делото да продължи в съда.", "date": "2018.08.14", "title": "Благоевград: Районната прокуратурата е предала на съд обвиняем, ограбил две деца в града"}
{"url": "http://www.focus-news.net/news/2018/08/14/2556120/blagoevgrad-operatsiya-sreshtu-proizvodstvoto-i-razprostranenieto-na-narkotitsi-se-provezhda-v-petrichko.html", "text": "Операция по противодействие на производството и разпространението на наркотични вещества се провежда на територията на Петричко. В нея участват полицейски служители на РДГП-Кюстендил и ОДМВР-Благоевград. Това съобщиха от пресцентъра на  ОДМВР - Благоевград . \r\nПовече информация във връзка с предприетите полицейски действия ще предостави главен комисар Светлан Кичиков - директор на ГДГП на 15 август в с.Първомай, общ.Петрич.", "date": "2018.08.14", "title": "Благоевград: Операция срещу производството и разпространението на наркотици се провежда в Петричко"}
{"url": "http://www.focus-news.net/news/2018/08/14/2556118/kmetat-na-karlovo-d-r-emil-kabaivanov-ag-otdelenieto-na-karlovskata-bolnitsa-shte-prodalzhi-da-raboti.html", "text": "АГ отделението на карловската болница ще продължи да работи. Това съобщи за  Агенция „Фокус“  кметът на Карлово д-р Емил Кабаиванов. „Има решение на въпроса с нашето АГ отделение, което всъщност не е преставало да работи. И даже вчера – в деня на протеста, имаше 5 раждания“, посочи д-р Кабаиванов. \r\nКметът на Карлово обясни, че му се е обадил лично директорът на НЗОК – д-р Дечо Дечев, и му е съобщил, че днес с Българския лекарски съюз са подписали споразумение, което решава на 100% казуса с АГ отделението в Карлово. „Но и нещо по-важно – това споразумение ще спомогне в бъдеще да няма други подобни проблеми в други болници в България. В четвъртък заедно с управителя на болницата – д-р Делев, ще бъдем на среща при управителя на НЗОК в София. Така че не само, че АГ отделението в Карлово няма да спре да работи, но и в бъдеще няма да има опасност от неговото затваряне. Благодаря за това на д-р Дечев, на Министерството на здравеопазването, което също се ангажира с проблема, и на стотиците карловци, които ни подкрепиха в нашия справедлив протест“, каза още д-р Кабаиванов. \r\nЦветилена СИМЕОНОВА", "date": "2018.08.14", "title": "Кметът на Карлово д-р Емил Кабаиванов: АГ отделението на карловската болница ще продължи да работи"}
{"url": "http://www.focus-news.net/news/2018/08/14/2556121/sport-roma-privleche-svetoven-shampion-s-frantsiya.html", "text": "Френският полузащитник Стивън Нзонзи вече е футболист на италианския Рома. Римляните се справиха с конкуренцията на Пари Сен Жермен и Монако за подписа на световния шампион с Франция. Трансферът от Севиля е на стойност 32 милиона евро с бонусите, като първоначално испанците настояваха за 35 милиона. Договорът на 30-годишния футболист е за 4 години, а заплатата му ще е по 3,5 млн евро на сезон.", "date": "2018.08.14", "title": "Спорт: Рома привлече световен шампион с Франция"}
{"url": "http://www.focus-news.net/news/2018/08/14/2556123/blagoevgrad-okrazhnata-prokuratura-e-predala-na-sad-obvinyaem-za-opit-za-iznasilvane-i-darzhane-na-narkotitsi-s-tsel-razprostranenie-v-bansko.html", "text": "Окръжна прокуратура – Благоевград е предала на съд К. Г. по обвинение за опит за изнасилване и държане на наркотични вещества с цел разпространение в Банско. Това съобщиха от пресцентъра на  Апелативна прокуратура-София . \r\nОколо 03.30 ч. на 3 януари 2018 г., в апартамент в жилищна кооперация в град Банско, обвиняемият Г. употребил сила спрямо А. Н., като я ударил по бузата с юмрук, блъснал я на леглото и насилствено съблякъл дрехите й. Чрез натискане на тялото и ръцете на пострадалата, той извършил действия с цел да възбуди и удовлетвори полово желание без съвкупление. За да сломи съпротивата обвиняемият отправял вербални заплахи срещу Н.  \r\nПо същото време К. Г., в съучастие с другия обвиняем по делото – С.П., без надлежно разрешително държал с цел разпространение високорискови наркотични вещества – коноп (марихуана) и кокаин. Дрогата, чиято обща стойност възлиза на 488,55 лева, била разпределена на дози и укрита в жилището и в лек автомобил.  \r\nПредстои делото да продължи в съда.", "date": "2018.08.14", "title": "Благоевград: Окръжната прокуратура е предала на съд обвиняем за опит за изнасилване и държане на наркотици с цел разпространение в Банско"}
{"url": "http://www.focus-news.net/news/2018/08/14/2556122/veliko-tarnovo-povdignati-sa-obvineniya-na-chetirimata-mazhe-ot-svishtov-nanesli-poboy-na-svoy-sagrazhdanin.html", "text": "Четирима мъже от Свищов са обвинени в нанасяне на средна телесна повреда на свой съгражданин. Това съобщиха от пресцентъра на  Областна дирекция на МВР – Велико Търново . Престъплението е извършено на 12 август в Свищов. Извършителите – на 24, 25, 26 и 27 години, са действали по хулигански подбуди и са причинили на 74-годишен мъж фрактура на три ребра. След доклад на материалите в прокуратурата четиримата са привлечени като обвиняеми, наложенa им e мярка за неотклонение „подписка“.", "date": "2018.08.14", "title": "Велико Търново: Повдигнати са обвинения на четиримата мъже от Свищов, нанесли побой на свой съгражданин"}
{"url": "http://www.focus-news.net/news/2018/08/14/2556124/smolyan-publichno-obsazhdane-na-otcheta-za-izpalnenie-na-byudzheta-na-obshtinata-za-2017-g-shte-se-provede-na-21-avgust.html", "text": "На основание чл. 140, ал. 4 от Закона за публичните финанси, Председателят на Общински съвет - Смолян кани жителите на общината, представителите на бизнеса, представителите на средствата за масово осведомяване, ръководителите на бюджетни звена, неправителствените организации и цялата общественост за участие в публично обсъждане на отчет за изпълнение на бюджета и средствата от европейския съюз и отчет за състоянието на общинския дълг към 31 декември 2017 година на Община Смолян. Това съобщиха от пресцентъра на  Общината . Обсъждането ще се проведе на 21 август (вторник) от 17:30 часа в зала 247 на Община Смолян, бул. „България” № 12, под ръководството на Венера Аръчкова – заместник-кмет на Община Смолян. \r\nЖелаещите предварително да се запознаят с материалите по отчета могат да направят това всеки работен ден от 14.00 до 16.00 часа в сградата на Община Смолян (бул. „България” № 12), ет. 2, стая 202 или на интернет страницата на общината – www.smolyan.bg \r\nВсички заинтересовани могат да дадат мнение, препоръки или да отправят въпроси писмено в деловодството на Общината или на електронен адрес: obs_smolyan@abv.bg.", "date": "2018.08.14", "title": "Смолян: Публично обсъждане на отчета за изпълнение на бюджета на Общината за 2017 г. ще се проведе на 21 август"}
{"url": "http://www.focus-news.net/news/2018/08/14/2556119/aleksandar-vuchich-angela-merkel-veche-ni-e-razgranichila-tya-priznava-che-tsyaloto-kosovo-e-na-albantsite.html", "text": "Президентът на Сърбия Александър Вучич заяви във вторник, че „целият западен свят, с малки изключения, смята, че Косово е единна, суверенна и неделима територия“, предава  белградското радио „Б92“  реакцията на държавния глава на изявлението на германския канцлер Ангела Меркел един ден по-рано, че е „срещу промяна на границите на Балканите“. \r\n„Тя вече ни е разграничила, само че с отделянето на Косово от Сърбия“, обясни Вучич, визирайки отделянето на бившата южна провинция на страната и концепцията за „делинеация“ (разграничение) с албанците, която налага напоследък. \r\n„Целият западен свят, с малки изключения, смятат, че Косово е неделима територия и принадлежи на албанците в Прищина“, продължи той. \r\n„Именно затова бях объркан от истерията сред някои хора в Сърбия. Моля ви – Соня Бисерко и Сава Янчич винаги са били за независимо Косово“, посочи сръбският президент, визирайки активист от неправителствена организация и православен монах. \r\n„Но те са за независимо албанско Косово и затова се борят Сърбия да не получи нещо, а после някои хора в Сърбия се присъединиха към тях“, уточни Вучич. Освен това той изтъкна, че е бил „достатъчно смел“ да „поиска нещо повече за Сърбия и сърбите“ от „Ангела Меркел, и Владимир Путин, и Майк Пенс, и Еманюел Макрон“. \r\nЩо се отнася до позицията на Меркел, държавният глава отбеляза, че тя е същата като „от преди десет години“ – т.е., откакто Германия е признала независимостта на Косово.  \r\nВучич потвърди още, че има намерение да се срещне с косовския си колега Хашим Тачи в Брюксел през септември. \r\nПревод и редакция:", "date": "2018.08.14", "title": "Александър Вучич: Ангела Меркел вече ни е разграничила, тя признава, че цялото Косово е на албанците"}
{"url": "http://www.focus-news.net/news/2018/08/14/2556126/blagoevgrad-rayonna-prokuratura-razlog-izpravya-pred-sada-obvinyaem-za-darzhane-na-tsigari-bez-balgarski-aktsizen-banderol-na-obshta-stoynost-18-750-leva.html", "text": "Районна прокуратура – Разлог е внесла за разглеждане в съда обвинителен акт срещу И. Ю. за извършено престъпление по чл. 234, ал. 1, пр. 2 от Наказателния кодекс. Това съобщиха от пресцентъра на  Апелативна прокуратура - София . На 13 февруари 2018 г. обвиняемият държал 2500 кутии цигари на обща стойност 18 750 лева, с дължим акциз в размер на 10 137,50 лева.  \r\nЗа този вид престъпление законът предвижда наказание „лишаване от свобода“ от една до шест години и глоба до 10-кратния размер на пазарната цена на стоката.  \r\nПредстои насрочване на разпоредително заседание по делото.", "date": "2018.08.14", "title": "Благоевград: Районна прокуратура – Разлог изправя пред съда обвиняем за държане на цигари без български акцизен бандерол на обща стойност 18 750 лева"}
{"url": "http://www.focus-news.net/news/2018/08/14/2556129/nikolay-stoynev-sos-kapalnyata-mariya-luiza-v-borisovata-gradina-mozhe-da-bade-vazstanovena-v-estestveniya-si-vid-ne-mozhe-da-ima-novo-stroitelstvo.html", "text": "Къпалнята „Мария Луиза“ в Борисовата градина може да бъде възстановена в естествения си вид, не може да има ново строителство. Това каза за  Агенция „Фокус“  Николай Стойнев - председател на постоянната комисия по стопанска политика към Столичния общински съвет. \r\n„Контролният пакет на басейна „Мария Луиза“ е на частния собственик и той има еднолично право да го управлява. На този етап няма внесена проектна документация за това място, има заявено инвестиционно намерение за реконструкция на къпалнята. Това, което ние сме казали, е, че искаме тя да бъде възстановена и да функционира, но не можем да допуснем никакво друго строителство в района. Още повече, че в момента се разработва и подробният устройствен план на Борисовата градина, който предстои да бъде обсъждан – там категорично сме поставили като условие да няма ново строителство. Така че собствениците на терени трябва да се съобразяват с тези изисквания“, каза още Стойнев. \r\nТой посочи, че това, което може да се направи, е да бъдат реконструирани сградите и да бъде възобновена основната функция на къпалнята – а именно басейните с прилежащите територии. „Това е паркова зона, която трябва да си остане такава, така че не може да има други дейности, които са различни от тези на една къпалня. Освен съблекалните, вероятно ще има и някакво заведение или бърза закуска – това вече е въпрос на инвестиционно предложение и на проект, който трябва да бъде внесен в Столична община, съответно в Столичния общински съвет да се обсъди и тогава да се премине към изпълнение“, коментира Стойнев. \r\nТой посочи, че собствениците на терена всъщност са такива от 15 години. „Там не са направили никакви инвестиции, теренът беше затворен преди 12-13 години. Но желанието на Общината и на всички граждани е да се отвори къпалнята. Спомням си времето, когато в летните месеци по 15 хил. души посещаваха тази къпалня, така че смятам, че има достатъчно икономически ползи, ако бъде възстановена в естествения си вид – такава, каквато е построена в миналото“, коментира Стойнев. \r\nЦветилена СИМЕОНОВА", "date": "2018.08.14", "title": "Николай Стойнев, СОС: Къпалнята „Мария Луиза“ в Борисовата градина може да бъде възстановена в естествения си вид, не може да има ново строителство"}
{"url": "http://www.focus-news.net/news/2018/08/14/2556131/veliko-tarnovo-zavarshi-remontat-na-patya-mezhdu-gorna-oryahovitsa-i-arbanasi.html", "text": "Почти 7000 автомобила е средноденонощният трафик по пътя между Горна Оряховица и Велико Търново през Арбанаси. Нека по него се минава безаварийно, да се шофира разумно, тъй като ставаха голям брой произшествия годишно. Това коментира министърът на регионалното развитие и благоустройството Николай Нанков преди пускането на движението по ремонтирания близо 5-километров участък от пътя между Горна Оряховица и Арбанаси, част от трасето, което свързва двата най-големи града в Област Велико Търново, съобщиха от пресцентъра на  МРРБ . Заедно с председателя на парламентарната група на ГЕРБ Цветан Цветанов и кметовете на Велико Търново Даниел Панов и Горна Оряховица Добромир Добрев, министър Нанков инспектира пътя преди да бъде пуснато движението. За подобряване на състоянието на участъка, който не беше ремонтиран от 40 години, от бюджета на Агенция „Пътна инфраструктура“ бяха осигурени 1,8 млн. лв. Министърът посочи, че ремонтът е бил затруднен от няколко свлачища по протежение на трасето, но изпълнението му е добро.  \r\nРегионалният министър съобщи, че освен най-пряката връзка между старопрестолната столица и Горна Оряховица, до края на годината ще завършат още няколко проекта в областта, за които ще се разчита на допълнителни средства от държавния бюджет. Той уточни, че е готов технологичният проект за пътя Присово – Миндя, предстои завършване на участък от пътя Ресен – Самоводене, предстои обявяване на процедурата за избор на изпълнител на пътя Елена – Златарица – Лясковец, част от който ще бъде финансиран от Оперативна програма „Региони в растеж“, а друга – от държавния бюджет.  \r\nМинистърът обяви, че в четвъртък предстои да стартира строителството на участъка между пътните възли „Буховци“ и „Белокопитово“ от магистрала „Хемус“, която е основен приоритет за Северна България. Продължава да се работи усилено по участъка между Ябланица и п.в. „Боаза“. До края на месеца, според поетия ангажимент, стартираме с тръжните процедури за строителство на отсечката между „Боаза“ и пътя Плевен – Ловеч, която ще се изпълнява на три етапа, информира Николай Нанков. До края на септември или началото на октомври ще стартира процедурата за инженеринг – проектиране и строителство, за 83 км от магистралата от пътя Плевен – Ловеч до връзката с Велико Търново, каза още той.  \r\nНа въпрос кой мост на р. Дунав ще е приоритетен министър Нанков отговори, че това ще зависи от инвеститорите, тъй като съоръженията ще се изграждат по реда на публично-частното партньорство, и допълни, че логиката на подобни проекти се измерва с икономическите и финансовите им параметри. Николай Нанков заяви, че Северна България има нужда от повече мостове на р. Дунав предвид данните за трафика, предстоящото изграждането на втори мост при Русе на р. Дунав и на АМ „Русе – Велико Търново“, която трябва да се разглежда заедно с проекта за тунел под Шипка и може да бъде построена с национални средства или по линия на публично-частно партньорство. Есента на тази година ще бъде решаваща в определянето на това на кой от двата варианта за финансиране ще се спрем, посочи министърът.  \r\nИнтересът на две от петте китайски компании, с които подписахме споразумения, е изключително голям. Техни представители посетиха площадките на обхода на Габрово, който се изпълнява в момента, трасето до бъдещия тунел под Шипка. Северна България ще бъде приоритетно разглеждана за финансиране по линия на бюджетни средства, подчерта министърът.  \r\nПараметрите на китайските инвестиции са между няколко стотин милиона евро първоначална инвестиция до милиард и половина евро, каза още министър Нанков.  \r\nПо отношение на северния пътен възел на Велико Търново регионалният министър посочи, че проектът вече е разработен на идейна фаза и в средата на месец октомври може да стартира тръжна процедура за инженеринг, като устройствените планове ще дадат точното му местоположение. Предстоящото изграждане на магистралата „Русе – Велико Търново“, без този пътен възел, ще обрече града на още по-голям тежкотоварен трафик, което не трябва да се допуска, подчерта той.  \r\nДнес министър Нанков присъства на откриването на рехабилитираната улица \"Иван Момчилов\" в Горна Оряховица. Проектът, който трябва да стимулира икономическото развитие и конкурентоспособност чрез възстановяване на зоната с потенциал за икономическо развитие, е финансиран от Оперативна програма „Региони в растеж“ с 1,5 млн. лв. Десетки са обектите в областта, които са изключително добре изградени и перспективни като потенциал за икономическо развитие на зоната в Горна Оряховица и за по-добро качество на живот в двете общини и в цялата област, коментира по време на церемонията министърът.", "date": "2018.08.14", "title": "Велико Търново: Завърши ремонтът на пътя между Горна Оряховица и Арбанаси"}
{"url": "http://www.focus-news.net/news/2018/08/14/2556130/zam-predsedatelyat-na-gerb-tsvetan-tsvetanov-v-shemshevo-mostat-v-seloto-shte-bade-pusnat-za-parviya-ucheben-den.html", "text": "Мостът в Шемшево ще бъде пуснат за първия учебен ден, като с това ще дадем възможност на всички деца и жителите от засегнатите 5 села да се придвижват по възможно най-краткия път до Велико Търново. С помощта на правителството и спазвайки ангажимента, който поехме като народни представители от ГЕРБ, представляващи великотърновски избирателен район, чисто новото съоръжение ще влезе в експлоатация за първия учебен ден. Това каза при посещението си в село Шемшево председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  ПП ГЕРБ . Цветан Цветанов получи уверение от изпълнителите, че ще направят всяко възможно за предсрочно пускане. Заедно с него на мястото на строежа бяха кметът на Велико Търново Даниел Панов, кметът на село Шемшево Кирил Ангелски, областният управител Любомира Попова и нейният заместник Детелина Борисова.  \r\nНеобходимостта от изграждането на ново съоръжение бе породена след частично рухване на стария 130-годишен мост в края на февруари миналата година. Тогава Цветанов, който в Народното събрание представлява Великотърновския регион, пое пред жителите на засегнатите села ангажимент да съдейства на за разрешаването на проблема. Веднага след като 44-тото Народно събрание започна работа и след сформирането на правителството на Бойко Борисов, в Междуведомствената комисия за възстановяване и подпомагане бе внесено искането да се финансира строителството на нов мост. Осигурени бяха необходимите средства от 1,1 милион лева – нещо, което служебното правителство на президента Румен Радев обясняваше, че не може да се случи.  \r\nНовият мост ще е с около 2 метра по-висок, широк 10 метра и дълъг близо 40 метра. Ще има две ленти за движение, осветление и ще бъде със завишена товароносимост. Мостът е разположен встрани от предишния, така че подходът към него да не бъде със завой. Изпълнителите на проекта се надяват на добри метеорологични условия, тъй като предстои хидроизолация и полагане на асфалт на съоръжението.", "date": "2018.08.14", "title": "Зам.-председателят на ГЕРБ Цветан Цветанов в Шемшево: Мостът в селото ще бъде пуснат за първия учебен ден"}
{"url": "http://www.focus-news.net/news/2018/08/14/2556128/krum-zarkov-bsp-nuzhna-ni-e-ikonomika-koyato-da-raboti-za-horata-koito-proizvezhdat-a-ne-za-nyakolko-aktsioneri.html", "text": "„Визия за България” е алтернатива на управлението на България и основен ключ в икономическата алтернатива, която предлагаме, са кооперациите – като качествено друг тип на икономика. Не икономика, която работи за няколко далечни акционери, а такава, която работи за хората, които произвеждат. Това каза след срещата с ръководството на НС на ТПК зам.-председателят на ПГ на „БСП за България” Крум Зарков, съобщиха от пресцентъра на  ПП БСП . Той добави, че по време на срещата са намерени много допирни точки между „Визия за България” и целите на ТПК. \"Трудово-производителните кооперации не само интегрират, но и създават работни места и произвеждат не само продукт, но и солидарност, затова разговорът с тях е много важен”, каза още Зарков. Той добави, че в началото на септември ще бъдат създадени работни групи, за бъде обсъден актуалният Закон за хората с увреждания и цялата нормативна рамка, която засяга кооперациите в България.  „Чакаме тези закони да дойдат в парламента, за да можем да внесем и нашите предложения”, добави Крум Зарков. \r\n„Знаково е, че първата голяма среща, която правим, е с НС на Трудово- производителните кооперации, защото един от основните елементи в разработената от нас „Визия за България” е социалното предприемачество и социалната икономика”. Това каза зам.-председателят на БСП Деница Златева. Тя добави, че  кооперативното движение е един от основните стълбове за развитието на тази икономика. „С ТПК имаме много общи теми, свързани с дебата за интеграцията на хората с увреждания и промяна на нормативната база. Обсъдихме и сътрудничеството, което имат общини с кметове на БСП с ТПК, което е ползотворно”, каза още зам.-председателят на левицата. Деница Златева добави, че ще има още работни срещи с ПКТ по отношение на законодателната дейност там, където се пресичат вижданията на двете страни, както и по отношение на много аспекти на Визията – здравеопазване, образование, икономика. \r\n„България има традиции в кооперативното движение. В рамките на ЕС кооперациите са основен двигател на социалната икономика. Този потенциал не се използва достатъчно у нас, затова и на срещата днес заявихме, че държавата трябва да бъде по-активна в подкрепата си за социалната икономика”. Това обясни председателят на НС на ТПК Стилян Баласопулов Той добави, че завършекът на интеграцията на хората с увреждания е именно в социалната икономика и затова с представителите на БСП е обсъден основно този аспект от „Визия за България”.", "date": "2018.08.14", "title": "Крум Зарков, БСП: Нужна ни е икономика, която да работи за хората, които произвеждат, а не за няколко акционери"}
{"url": "http://www.focus-news.net/news/2018/08/14/2556125/kmetat-na-karlovo-d-r-emil-kabaivanov-na-praznika-uspenie-bogorodichno-shte-se-provede-tarzhestvena-sluzhba-v-tsarkvata-v-grada-shte-se-pomolim-da-se-razhdat-poveche-detsa-v-balgariya.html", "text": "На празника Успение Богородично ще се проведе тържествена служба в църквата в града и ще се помолим да се раждат повече деца в България. Това съобщи за  Агенция „Фокус“  кметът на Карлово д-р Емил Кабаиванов. \r\n„На 15 август в 9.00 ч. на големия християнски празник Успение на Света Богородица в църквата със същия патрон – „Успение Богородично“, в Карлово, ще се проведе тържествена служба, на която заедно с карловци, заедно с лекарите от АГ отделението, с управата на болницата, с общинските съветници и с кметовете от общината ще почетем празника и ще се помолим за благополучието на всички карловци, семействата им и за всички майки от карловския регион и България. Ще се помолим за това да се раждат повече деца в България“, обясни д-р Кабаиванов. \r\nЦветилена СИМЕОНОВА", "date": "2018.08.14", "title": "Кметът на Карлово д-р Емил Кабаиванов: На празника Успение Богородично ще се проведе тържествена служба в църквата в града, ще се помолим да се раждат повече деца в България"}
{"url": "http://www.focus-news.net/news/2018/08/14/2556135/burgas-politsiyata-tarsi-informatsiya-otnosno-samolichnostta-na-zhena.html", "text": "ОДМВР-Бургас се нуждае от информация относно самоличността на жената от снимките, тъй като същата, вероятно е прибрала забравен портфейл от възрастен мъж, днес около 10.30 часа след касовата зона на магазин в к-с \"Славейков\". Това съобщи за  Радио \"Фокус\"-Бургас  Цветелина Рандева, говорител на ОДМВР-Бургас. \r\nОт ОДМВР-Бургас призовават жителите на града, които разполагат с данни, относно самоличността на жената да съобщят на телефон 112 или в най-близкото районно управление. \r\nДеница ДИМИТРОВА", "date": "2018.08.14", "title": "Бургас: Полицията търси информация относно самоличността на жена"}
{"url": "http://www.focus-news.net/news/2018/08/14/2556133/ministerstvoto-na-turizma-zapochva-protsedura-po-zalichavane-na-37-turisticheski-sdruzheniya.html", "text": "Министерството на туризма започва процедура по заличаване на 37 нередовни туристически сдружения от Националния туристически регистър (НТР), съобщиха от пресцентъра на  министерството . Причината е, че не са подали задължителна декларация, съдържаща списък на действащи брой членове, информация за платения от тях членски внос за предходната година и доказателства за редовна организационна дейност, съгласно устава на сдружението. Според Закона за туризма организациите са задължени да предоставят тези данни всяка година до края на месец май.  \r\nВсички сдружения ще бъдат информирани за началото на процедурата, след уведомяването ще имат 3-дневен срок да изпратят декларациите си. Ако това условие не бъде спазено, ще бъдат заличени от НТР и ще им бъде отнето издаденото от ведомството удостоверение. \r\nВ момента вписаните туристически сдружения в регистъра са общо 191.  \r\nПри заличаване на сдруженията имената им ще бъдат премахнати от НТР, но ще съществуват като юридически лица с нестопанска цел.", "date": "2018.08.14", "title": "Министерството на туризма започва процедура по заличаване на 37 туристически сдружения"}
{"url": "http://www.focus-news.net/news/2018/08/14/2556136/sport-mario-mandzhukich-se-otkaza-ot-natsionalniya-otbor-na-harvatiya.html", "text": "Нападателят Марио Манджукич обяви, че се оттегля от националния отбор на Хърватия чрез социалната мрежа „Инстаграм“. Футболистът на Ювентус има 89 мача и 33 гола с „шахматистите“, а през лятото достигна до финала на Световното първенство в Русия с него. 32-годишният нападател обясни, че сребърният медал от Мондиала му е дал силата да направи тази важна стъпка.", "date": "2018.08.14", "title": "Спорт: Марио Манджукич се отказа от националния отбор на Хърватия"}
{"url": "http://www.focus-news.net/news/2018/08/14/2556137/darzhavniyat-glava-rumen-radev-izrazi-saboleznovaniya-na-svoya-italianski-kolega-prezidenta-serdzho-matarela-po-povod-tragichniya-intsident-v-genua-pri-koyto-zaginaha-desetki-grazhdani.html", "text": "Държавният глава Румен Радев изпрати съболезнователно писмо до италианския си колега президента Серджо Матарела по повод трагичния инцидент с рухналия мост в град Генуа. Това съобщиха от  прессекретариата на държавния глава . \r\n„С покруса посрещнах новината за рухването на моста Моранди в Генуа, причинил загубата на десетки човешки животи и значителни материални щети”, заявява в писмото си до Серджо Матарела българският президент.  \r\nРумен Радев изразява своите и на българския народ искрени съболезнования към гражданите на Италия, близките и семействата на загиналите.", "date": "2018.08.14", "title": "Държавният глава Румен Радев изрази съболезнования на своя италиански колега президента Серджо Матарела по повод трагичния инцидент в Генуа, при който загинаха десетки граждани"}
{"url": "http://www.focus-news.net/news/2018/08/14/2556138/sofiya-zam-kmetat-evgeni-krusev-shte-proveri-novoizgradenoto-kragovo-krastovishte-v-kv-dragalevtsi.html", "text": "На 15 август, от 10.00 часа заместник-кметът на София по направление транспорт Евгени Крусев ще провери новоизграденото кръгово кръстовище в кв. „Драгалевци“. Това съобщиха от пресцентъра на  Столична община . На проверката ще присъства и кметът на район „Витоша“ инж. Теодор Петков.  \r\nКръговото кръстовище се намира на ул. „Папрат“ в кв. „Драгалевци“.", "date": "2018.08.14", "title": "София: Зам.-кметът Евгени Крусев ще провери новоизграденото кръгово кръстовище в кв. „Драгалевци“"}
{"url": "http://www.focus-news.net/news/2018/08/14/2556142/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-poseti-remontirashtata-se-detska-gradina-rada-voyvoda-vav-veliko-tarnovo.html", "text": "Председателят на ПГ на ГЕРБ и зам.-председател на партията Цветан Цветанов посети ремонтиращата се по ОП „Региони в растеж” детска градина „Рада Войвода” във Велико Търново. Заедно с него беше кметът на Велико Търново Даниел Панов. Детската градина е строена през 70-те години и от тогава не е ремонтирана. Заведението се посещава от над 150 деца от кв. „Чолаковци” и ще бъде напълно готова до месец октомври. Това съобщиха от пресцентъра на  ПП ГЕРБ . \r\nС инвестицията от над един милион лева в детското заведение ще бъдат обновени всички вътрешни помещения и обзавеждането в тях, ще бъдат монтирани нови врати и вътрешна дограма. Подменени ще бъдат ВиК - и ел.-инсталациите, вентилацията, монтирана ще бъде нова котелна инсталация, предвидена е газификация, сградата ще бъде климатизирана. Ще бъде монтирана топлоизолация по фасадите, поставени ще бъдат и слънчеви колектори. Ремонтните дейности обхващат също двора, всички детски площадки, пътеки и огради. Засадени ще бъдат широколистни и иглолистни дървета, както и различна по вид храстовидна растителност. Монтирана ще бъде рампа за хора с увреждания.  \r\nИзвършваните ремонти в ДГ „Рада Войвода“ са част от големия проект на Община Велико Търново за модернизация на образователната инфраструктура, част от одобрената инвестиционна програма по оперативна програма „Региони в растеж\" 2014-2020. Общо 7,9 милиона лева е безвъзмездната финансова помощ за целия проект, а още 805 000 лева осигурява Община Велико Търново. Средствата се влагат в подобряването на материалните бази в общо 6 учебни заведения в града.  \r\nНад 13 милиона са инвестициите за обновяване на образователни заведения във Великотърновска област по управляваната от МРРБ програма „Региони в растеж“. Средствата по оперативната програма в национален мащаб са 624 000 000 лева и с тях ще се обновят 416 университета, училища и детски градини в цялата страна.", "date": "2018.08.14", "title": "Председателят на ПГ на ГЕРБ и зам.-председател на партията Цветан Цветанов посети ремонтиращата се детска градина „Рада Войвода” във Велико Търново"}
{"url": "http://www.focus-news.net/news/2018/08/14/2556140/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada.html", "text": "Интензивно е движението по главните булеварди и кръстовища в старата столица в края на работния ден, предаде репортер на  Радио „Фокус“ – Велико Търново . По-засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел „Качица“, както и по околовръстния път, който съвпада с главен път София – Варна. Всички светофарни уредби към момента работят нормално. Автобусите от градския транспорт се движат по разписание. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. \r\nУсловията за пътуване в региона също са нормални. Остава затворен поради свлачище участък от път Царски извор – Драганово, обходният маршрут е през село Сушица. Движението в участък от пътя между селата Чешма и Кесарево е ограничено за моторни превозни средства над 3,5 тона. Причината е намален габарит на пътното тяло. Срокът за приключване на дейностите е до 11 януари 2019 г. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на 31 октомври. \r\nМария НЕДЕВА", "date": "2018.08.14", "title": "Велико Търново: Интензивно е движението по главните булеварди и кръстовища в града"}
{"url": "http://www.focus-news.net/news/2018/08/14/2556141/pregled-na-mezhdunarodnite-novini-do-18-chasa-agentsiya-fokus.html", "text": "Министърът на вътрешните работи на Италия Матео Салвини заяви в понеделник, че „около 30 души“ са загинали след срутването на мост в северозападния италиански град Генуа, предава  AFP . \r\n„За съжаление има около 30 загинали и много пострадали в тежко състояние“, заяви Салвини пред журналистите в сицилианския град Катания. \r\n*** Президентът на Сърбия Александър Вучич заяви във вторник, че „целият западен свят, с малки изключения, смята, че Косово е единна, суверенна и неделима територия“, предава  белградското радио „Б92“  реакцията на държавния глава на изявлението на германския канцлер Ангела Меркел един ден по-рано, че е „срещу промяна на границите на Балканите“. \r\n„Тя вече ни е разграничила, само че с отделянето на Косово от Сърбия“, обясни Вучич, визирайки отделянето на бившата южна провинция на страната и концепцията за „делинеация“ (разграничение) с албанците, която налага напоследък. \r\n„Целият западен свят, с малки изключения, смятат, че Косово е неделима територия и принадлежи на албанците в Прищина“, продължи той. \r\n„Именно затова бях объркан от истерията сред някои хора в Сърбия. Моля ви – Соня Бисерко и Сава Янчич винаги са били за независимо Косово“, посочи сръбският президент, визирайки активист от неправителствена организация и православен монах. \r\n„Но те са за независимо албанско Косово и затова се борят Сърбия да не получи нещо, а после някои хора в Сърбия се присъединиха към тях“, уточни Вучич. Освен това той изтъкна, че е бил „достатъчно смел“ да „поиска нещо повече за Сърбия и сърбите“ от „Ангела Меркел, и Владимир Путин, и Майк Пенс, и Еманюел Макрон“. \r\nЩо се отнася до позицията на Меркел, държавният глава отбеляза, че тя е същата като „от преди десет години“ – т.е., откакто Германия е признала независимостта на Косово.  \r\nВучич потвърди още, че има намерение да се срещне с косовския си колега Хашим Тачи в Брюксел през септември. \r\n*** Санкциите, които САЩ наложиха на Турция, вредят на собствената им репутация,заяви министърът на външните работи на Турция Мевлют Чавушоглу във вторник, цитиран от  Anadolu Agency . \r\n„Ерата на тормоза трябва да приключи“, посочи Чавушоглу по време на съвместната пресконференция с руския си колега Сергей Лавров, който присъства на 10-ата посланическа конференция в столицата Анкара. \r\n„Ако САЩ искат да продължат да бъдат авторитетна държава, не може да продължи с тези принуждения“, заяви турският министър по повод санкциите. „Ние сме срещу налагането на санкции от САЩ, или която и да е друга страна“, добави той. \r\nПодчертавайки, че Европа също е разтревожена, Чавушоглу посочи две причини, поради които се случва това: „Първо, за стабилна и силна икономика, Турция е важна за Европа и всичките си съседи. Второ, Турция може да е една от страните в Европа или ЕС утре. Всички лидери на срещата на върха на НАТО видяха това“. \r\nОт своя страна, Лавров заяви, че „незаконната и нелегитимна“ санкционна политика на САЩ не може да продължи дълго. Освен това той подчерта, че Русия „цени високо отказа на нашите партньори да се присъединят към антируските санкции“, визирайки позицията на Анкара относно новообявените ограничителни мерки срещу Москва. \r\nЩо се касае до санкциите срещу Русия, Чавушоглу заяви: „Ние също дадохме ясно да се разбере, че не сме съгласни със санкциите на ЕС срещу Русия. Казахме също, че не сме съгласни и със санкциите срещу Иран“. \r\nПопитан за срещата между съветника по национална сигурност на САЩ Джон Болтън с посланика на Турция във Вашингтон Сердар Килик в Белия Дом в понеделник, турският министър обясни, че дипломатическият представител на Анкара е „предал много ясно послание“ на САЩ. \r\n„Нашият посланик предаде много ясно послание: ‚Натискът, заплахите и санкциите в отношенията с Турция ще донесат само хаос. САЩ могат да развиват своите отношения със САЩ чрез диалог и като оставят езика на санкции и заплахи‘“, обясни Чавушоглу. \r\nПо отношение на Сирия, турският външен министър отбеляза, че с Лавров ще обсъдят какви превантивни мерки могат да бъдат взети в северозападната провинция Идлиб. \r\n„Ясно е какво трябва да направим в Идлиб. Да, ние имаме 12 наблюдателни пункта там“, добави той. \r\nЧавушоглу обясни, че действително там има терористични групировки, които са заплаха предимно за мирното население и опозиционните групи. Той предупреди, че да се бомбардира целия Идлиб, защото има определен брой терористи е равносилно на „клане“. \r\n***  Президентът на САЩ Доналд Тръмп призова за твърди мерки срещу „животните“, които стоят зад терористичния акт пред сградата на парламента в Лондон, предава  AFP . \r\n\"Още една терористична атака в Лондон... Тези животни са луди и трябва да се третират с твърдост и сила!\", написа Тръмп в социалната мрежа „Туитър“, след като по-рано днес кола се вряза в бариерите пред сградата на британския парламент и рани няколко пешеходци. \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени. \r\n***  Италианските власти потвърдиха смъртта на 11 души, загинали при срутването на виадукт на магистрала А10 в провинция Генуа, предава  AFP . \r\nСъщевременно италианският министър на транспорта и инфраструктурата Данило Тонинели изрази опасенията си, че инцидентът може да се окаже „огромна трагедия“.  \r\n„Следим с най-голяма загриженост какво се случва в Генуа. Изглежда, че това може да е огромна трагедия\", написа Тонинели в социалната мрежа „Туитър“.  \r\nПо-рано директорът на спешен център в Генуа разкри пред медии, че има „десетки жертви“, без обаче да пояснява дали става въпрос за загинали или ранени. Съгласно думите му, четирима души са транспортирани в болница. \r\n***  Британската полиция е арестувала водача на превозното средство, което бе врязано в бариерите, поставени пред сградата на парламента в Лондон, предава  AFP , като припомня, че при инцидента пострадаха „няколко пешеходци“. Какъв е точният им брой обаче все още не е уточнено от властите.  \r\nСъгласно разпространената информация, шофьорът е мъж на по-малко от 30 г. Той е носил джинси и черно яке и е бил изведен от автомобила веднага след инцидента.  \r\n„На този етап третираме случило се като терористичен инцидент\", поясниха от Скотланд Ярд, като допълниха, че нито един от пострадалите не е с опасност за живота. „Шофьорът на колата, човек на прага на 30-те си години... бе арестуван по подозрение за терористично престъпление\", съобщиха от полицията. \r\nУточнява се, че мъжът е бил сам в автомобила. При претърсването му не е намерено оръжие. \r\nПо-късно стана ясно, че британската антитерористична полиция поема разследването на инцидента. \r\nСъгласно разпространената информация, произшествието се е случило в 7.37 часа местно време (9.37 часа българско време). Въоръжената полиция, охраняваща периметъра, е обградила незабавно автомобила и е извела водача от него – мъж, облечен в джинси и черно яке. Съобщава се, че районът е затворен за движение.  \r\nМиналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени. \r\n***  Спасителните екипи, които работят на мястото на срутването на виадукт на магистрала А10 провинция Генуа, потвърдиха, че има жертви, но към настоящия момент не се съобщава броят им, предава италианската информационна агенция  ANSA . \r\nПри пристигането на моста „Моранди“ в Генуа, част от виадукта Полчевера, екипите са се натъкнали на десетки смачкани автомобили след руините. Съобщава се, че в момента на инцидента е имало лоши метеорологични условия на пътя в резултат на буря. \r\n***  Ръководителят на преговарящия екип на Прищина Авни Арифи направи остър коментар по повод диалога за нормализиране на двустранните отношения със Сърбия. Съгласно думите му, преговорният процес между Белград и Прищина е „клинично мъртъв“ от известно време – нещо, за което вина имат сърбите и Европейският съюз, предава македонската информационна агенция  „Макфакс“ , като се позовава на косовския вестник „Телеграфи“. \r\nТарифи е подчертал пред изданието, че споразуменията, постигнати в хода техническия диалог, не са изпълнени в повечето случаи, а тези, чиято реализация е започнала, са били прекратени. В този контекст Арифи споменава и споразумението за свободно движение. \r\nСъгласно думите му, Косово е дало съгласието за назначаване на ръководен екип, който да изготви статута на Общността на сръбските общини, но документът все още не е представен в Брюксел.  \r\nНе е посочено обаче би трябвало да изпрати документа. \r\n***  Председателят на парламентарната фракция на „Демократичен съюз за Косово“ Авдулах Хоти изрази увереност, че идеята на президента Хашим Тачи за корекция на границата със Сърбия подхранва амбициите на Белград за подялба на най-младата държава на Балканите, предава скопската електронна медия  A1 On . \r\nХоти повтори призивите си за организиране на предсрочни избори в страната и призова „новото правителство да елиминира политическата несигурност“, предизвикана от идеята за демаркация на границата между Косово и Сърбия.  \r\n„Спорната идея на президента за корекция на границите съществено навреди на усилията - нашите и тези на международната общност, за създаване на благоприятни обстоятелства за сръбската общност да стане активна и равноправна част от институционалния живот в Косово“, написа Хори в социалната мрежа „Фейсбук“.   \r\nСъгласно думите му, предложението на Тачи насърчава онези сръбски сили, които се застъпват за подялба на Косово и обединяване на негови части със Сърбия. \r\n„Толкова години усилия, инвестиции и работа от наша страна и от нашите международни приятели, а сега са разрушени от президента на страната, който фактически трябва да бъде пазител на конституционния ред и да се противопоставя на такива идеи, които противоречат на Основния закон“, написа фракционният лидер на най-голямата опозиционна партия в Косово.  \r\nСпоред Хоти новите избори ще излъчат легитимно правителство и парламент, които „ще вземат в свои ръце съдбата на държавата и няма да позволят на президента да се пазари с държавността на Косово\". \r\n„Новото правителство ще премахне политическата несигурност, която обхвана Косово и дезориентира нашите международни приятели във връзка с това, което искат гражданите на Косово“, написа още Хоти, добавяйки, че Косово се нуждае от демокрация, развитие в нейната териториална цялост, интеграция в Европейския съюз и НАТО, и трайно приятелство със САЩ. \r\n***  Виадукт на магистрала А10 в Италия, която преминава през провинция Генуа, се срути, предава  AFP , като се позовава на местни медии. \r\nПротивопожарните служби предполагат, че имат паднали автомобили, но към настоящия момент властите не са в състояние да представят по-конкретни данни, включително за възможни жертви.  \r\nПървите телевизионни репортажи от мястото на инцидента показват обвитият в прах виадукт с липсваща част от конструкцията му. \r\n***  Опозиционните партии в Косово ще организират протести с цел да попречат на държавния глава Хашим Тачи да води диалога за нормализиране на двустранните отношения със Сърбия и да постави въпроса за корекция на границите, съобщава скопското електронно издание  „Независен“ . \r\nДвижението „Самоопределение“ и Демократичен съюз на Косово обявиха, че са постигнали съгласие да работят съвместно с парламента за формирането на преговаращ екип. Демократичният съюз на Косово, който е най-голямата опозиционна партия в страната, гледа на протестите като опит да се осуетят плановете на Тачи за корекция на границата със Сърбия.  \r\nТретата най-голяма опозиционна сила – Социалдемократическата партия на Косово също обяви, че ще подкрепи протестите.  \r\nПрез последните седмици косовският президент популяризира идеята за гранична корекция със Сърбия, която да доведе до присъединяването на Прешевската долина към територията на най-младата държава на Балканите. На предложението му обаче се противопоставиха както вътрешни, така и международни фактори, сред които канцлерът на ФРГ Ангела Меркел. В понеделник тя подчерта категорично, че промени на границите на Балканите няма да бъдат подкрепени от Берлин.", "date": "2018.08.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/08/14/2556144/prof-d-r-todor-kantardzhiev-detsa-sa-otkarani-v-burgaska-bolnitsa-sled-hranitelno-natravyane-no-nyama-danni-za-infektsiya-virus-ili-epidemiya.html", "text": "Деца са били откарани в болница след почивка в Несебър, но няма данни за инфекция или епидемия. Това каза за  Радио „Фокус“ – Бургас  проф. д-р Тодор Кантарджиев, директор на Центъра за заразни и паразитни болести. По думите му децата са били прегледани, а след като се е установило, че всичко е наред, са били изписани от болницата. \r\n„Директорът на РЗИ – Георги Пазеров е отишъл лично на място, за да провери случая, тъй като става въпрос за деца“, добави проф. д-р Кантарджиев. По думите му няма повод за притеснение, тъй като при децата няма установена и вирусна инфекция. \r\nМария ГЕОРГИЕВА", "date": "2018.08.14", "title": "Проф. д-р Тодор Кантарджиев: Деца са откарани в бургаска болница след хранително натравяне, но няма данни за инфекция, вирус или епидемия"}
{"url": "http://www.focus-news.net/news/2018/08/14/2556143/plovdiv-zapochvat-sluzhbite-za-praznika-na-bachkovskiya-manastir-uspenie-bogorodichno.html", "text": "Службите за празника на Бачковския манастир – Успение на Светата Пречиста Майка Божия, започват от тази вечер и ще бъдат особено тържествени и тази година. Това съобщиха за  Радио „Фокус“-Пловдив  от манастира. В 17.00 часа е започнала малка вечерня, а в 17.45 ч. – вечеря. За 20.00 ч. е предвидено началото на великата вечерня (бдение). Около 23.30 ч. ще има кратко прекъсване с почерпка. \r\nОколо 00.00 ч. на 15 август е начало на утренята. Около 03.00 ч. бдението ще бъде прекъснато. След почивка, в 08.30 ч. е началото на Светата литургия. В 11.30 ч. ще има малка почерпка в архондарика на манастира, а в 12.30 ч. – обяд. \r\nИгуменът на манастира, архимандрит Самуил и манастирското братство канят най-смирено православните християни, които имат възможност и желание, да споделят богослужебната радост на храмовия празник.", "date": "2018.08.14", "title": "Пловдив: Започват службите за празника на Бачковския манастир – Успение Богородично"}
{"url": "http://www.focus-news.net/news/2018/08/14/2556139/mateo-salvini-zaginalite-sled-srutvaneto-na-mosta-sa-okolo-30.html", "text": "Министърът на вътрешните работи на Италия Матео Салвини заяви в понеделник, че „около 30 души“ са загинали след срутването на мост в северозападния италиански град Генуа, предава  AFP . \r\n„За съжаление има около 30 загинали и много пострадали в тежко състояние“, заяви Салвини пред журналистите в сицилианския град Катания. \r\nПревод и редакция:", "date": "2018.08.14", "title": "Матео Салвини: Загиналите след срутването на моста са около 30"}
{"url": "http://www.focus-news.net/news/2018/08/14/2556145/gabrovo-ogranichenie-za-avtomobili-s-shirina-nad-33-m-e-vavedeno-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, при км 10+080 на пътя между селата Кормянско и Малък Вършец. Причината е стеснен участък при мост над река Крапец. Районът е сигнализиран с пътен знак В15. Обходният маршрут От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м по път III-401 Граница Ловеч – Кормянско – Малък Вършец, при км 46+800 по общинския път до път III-403 в село Малък Вършец. Срокът за приключване на ремонта е 31 декември. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание. Една от лентите за движение е стеснена, поставена е сигнализация. Срокът за приключване на дейностите е 31 август. \r\nДобри са условията за пътуване на територията на област Габрово. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Обходен маршрут за квартал Чехлевци е определен по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите там е до 31 август 2018 г. \r\nМария НЕДЕВА", "date": "2018.08.14", "title": "Габрово: Ограничение за автомобили с ширина над 3.3 м е въведено по пътя между селата Кормянско и Малък Вършец"}
{"url": "http://www.focus-news.net/news/2018/08/14/2556146/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kulata-gkpp-kapitan-andreevo-i-gkpp-dunav-most-ruse.html", "text": "Интензивен е трафикът на изход за товарни автомобили на ГКПП \"Кулата\", ГКПП \"Капитан Андреево\" и ГКПП \"Дунав мост\" - Русе. Това съобщиха от пресцентъра на  ГД \"Гранична полиция\" . На всички останали български гранични контролно-пропускателни пунктове трафикът е нормален. По информация на дружеството \"Дунав мост Видин – Калафат\" АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.14", "title": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\", ГКПП \"Капитан Андреево\" и ГКПП \"Дунав мост\" - Русе"}
{"url": "http://www.focus-news.net/news/2018/08/14/2556127/ombudsmanat-maya-manolova-grazhdani-na-varna-se-zhalvat-che-dalzhimi-publichni-zadalzheniya-za-koito-ne-sa-informirani-se-sabirat-chrez-chastni-sadebni-izpalniteli.html", "text": "Граждани на Варна се жалват, че дължими публични задължения, за които не са информирани, се събират чрез частни съдебни изпълнители. Това каза пред журналисти във Варна омбудсманът Мая Манолова, която заедно с екип от експерти на институцията организира изнесена приемна за граждани във Варна, предаде репортер на  Радио „Фокус“ – Варна . Тя отбеляза, че е организирала среща с директора на звеното за местни данъци и такси и зам.-кмета по финансовата част именно по повод жалбите от граждани, на които дължими публични задължения се събират чрез частни съдебни изпълнители. „В резултат на това гражданите са максимално натоварени с такси и разноски от частния съдебен изпълнител, такси за запориране на сметки, такси за възбрана на имущество. Ще се опитам да убедя общинското ръководство към събиране с частен съдебен изпълнител да се пристъпва едва след като е направено всичко възможно гражданинът да бъде уведомен, че е длъжник“, отбеляза Мая Манолова. Тя обясни, че по време на изнесената приемна голяма част от хората са заявили, че си плащат дължимите данъци и такси, а след време разбират, че са дадени на частен съдебен изпълнител за данък или такса, за която не са били уведомени. \r\nМая Манолова подчерта, че част от общините в страната имат практиката да ползват услугите на частни съдебни изпълнители, вместо публичните изпълнители, за да събират вземания от граждани, които не са платили местните си данъци. „Коректното отношение на местната власт към гражданите, които я избират, е да бъдат уведомени за действията, които принудително ще бъдат предприети. Така на хората ще им бъдат спестени пари, нерви и справедлив гняв. Много се надявам, че и по този въпрос с местната власт ще стигнем до споразумение“, заяви Мая Манолова. \r\nДиана СТОЕВА", "date": "2018.08.14", "title": "Омбудсманът Мая Манолова: Граждани на Варна се жалват, че дължими публични задължения, за които не са информирани, се събират чрез частни съдебни изпълнители"}
{"url": "http://www.focus-news.net/news/2018/08/14/2556149/sport-luchano-spaleti-podpisa-nov-dogovor-s-inter.html", "text": "Италианският гранд Интер подписа нов договор със старши треньора Лучано Спалети, който ще остане на Джузепе Меаца до юни 2021 година, съобщи официалният уебсайт на италианския отбор. Контрактът, който подписаха страните миналото лято беше за две години и не беше ясно дали специалистът иска да остане в Милано за по-дълго, но днес беше сложен край на спекулациите по този въпрос. Миналия сезон Спалети класира Интер в Шампионската лига, след като спечели с 3:2 срещу Лацио в Рим в последния кръг, за да го изпревари на 4-ото място.", "date": "2018.08.14", "title": "Спорт: Лучано Спалети подписа нов договор с Интер"}
{"url": "http://www.focus-news.net/news/2018/08/14/2556151/radoslav-simeonov-istorik-boyniyat-pat-na-53-ti-pehoten-polk-po-vreme-na-parvata-svetovna-voyna-chertae-kartata-na-savremenna-balgariya.html", "text": "Бойният път на 53-ти пехотен полк, по време на Първата световна война, чертае картата на съвременна България. Това каза в предаването „Добър ден“ на  Радио „Фокус“  Радослав Симеонов, дългогодишен уредник на Военно гробище – музей в Добрич, сега – главен експерт „Войнишки паметници“ към Министерство на отбраната по повод издигането на паметна плоча на загиналите от 53-ти пехотен полк, част от 7-ма Рилска дивизия. \"Този полк повреме на войната в продължение на 3 години воюва на различи точки - храбро, мъжествено, достойно. Защитавайки честта на българският войник от Сърбия, Македония, а след това се прехвърля към Добруджа. На 01.09.1916г., когато е обявена войната с Румъния този полк е изпратен от южния фрот след двуседмичен поход се вклюява във освободителния поход на поход на трета българска армия начело с ге. Тошев. Идването на този полк представлява един голям принос за изнемогващите защитници от добричката епопея\". Радослав Симеонов каза още, че със своята саможертва воините от 53-ти полк спасяват жителите на Добрич от гибел - опожаряване и разграбване на града.", "date": "2018.08.14", "title": "Радослав Симеонов, историк: Бойният път на 53-ти пехотен полк, по време на Първата световна война, чертае картата на съвременна България"}
{"url": "http://www.focus-news.net/news/2018/08/14/2556134/telma-makedoniya-talkuvaniyata-za-tova-chie-e-ilindensko-preobrazhenskoto-vastanie-izvadiha-otnovo-na-pokaz-razlichiyata-mezhdu-balgariya-i-makedoniya.html", "text": "След като миналата година в църквата Свети Спас в Македония и тази година в Благоевград отбелязаха заедно Илинденско-Преображенското въстание, българското и македонското правителство отново се натъкнаха на историята, при това точно на Илинден. Тълкуването на това, чие е въстанието отново извади на показ различията между двете страни, отбелязва в свой коментарен материал  скопският телевизионен канал „Телма“ . \r\nМакедонският анализатор Владимир Божиновски е на мнение, че и в България, но и в Гърция, когато искат да прикрият вътрешни сътресения или негативни нагласи за политиките на властта се вмъква въпросът за Македония, с цел да се отклони общественото внимание към друга тема. Според Божиновски, в момента в България това се използва в битката между властта и опозицията. \r\n„Сега проблемът е, че нашето правителство не се справя добре с проблема и дава допълнителни аргументи на България да продължи с тази проблематика“, заяви Божиновски. \r\nТой смята, че македонската страна може да се окаже с вързани ръце по отношение на евроинтеграцията с оглед на злоупотребата с историческите въпроси от страна на България, докато не бъде постигнато съгласуване на позициите между двете страни и на ниво власти и историци. \r\n„Целта е да се постигнат определени позиции, които ще бъдат съгласувани с България и които по някакъв начин двете страни ще бъдат обвързани да не променят. Да не се случи обаче така, че поради това, че нещо не е добре дефинирано, България да го използва и да ни блокира по някои теми, защото точно така изглежда“, обяснява Божиновски. \r\nМакедония и България създадоха съвместна експертна комисия за решаване на открити исторически въпроси. От македонска страна Комисията се състои от пет историци. На въпроса на Телма за коментар от комисията за последните развития около Илинденско-Преображенското въстание те заявиха, че позицията им е да не коментират изявления на политици и смятат, че политиците трябва да се въздържат от коментари, защото така само усложнява нещата. Комисията проведе първото си заседание през юни в България, а следващата среща е насрочена за октомври в Македония. \r\nИначе, за македонските историци, Илинденско-Преображенското въстание е македонско и в никакъв случай не може да се счита за българско. Историкът Далибор Йовановски посочи, че никой не може да оспори правото на българите да го отбелязват, но забравят, че точно втори август е избран за ден на създаването на македонската държава. \r\n„Ако илинденското въстание е чисто българско, защо партизаните са избрали да създадат македонската държава на 2 август“, заяви Йовановски и подчерта, че „Първият Илинден“, както го наричат в съседната страна, е македонско въстание. \r\n„В нито един акт на МРО (Македонската революционна организация) и нито един на въстаниците не се споменава за присъединяване към България, а само самостоятелна държава“, допълва историкът. \r\nПри това Йовановски твърди, че не е оптимист, че такива важни исторически въпроси могат да се решат на маса, с комисии, които да ревизират историята. \r\n„Проблемите ще се решат в този момент, когато престане да се отрича македонската идентичност“, твърди той. \r\nСпециалистът заяви още, че македонските историци никога не са отричали правото на другите да тълкуват историята така, както смятат, че трябва, а само са оспорвали изводите им. \r\nПревод и редакция:", "date": "2018.08.14", "title": "„Телма“ (Македония): Тълкуванията за това чие е Илинденско-Преображенското въстание извадиха отново на показ различията между България и Македония"}
{"url": "http://www.focus-news.net/news/2018/08/14/2556148/dobrich-obshtoopasnite-prestapleniyata-i-tezi-protiv-sobstvenostta-sa-s-nay-golyam-dyal-v-oblastta-prez-poslednite-godini-spored-statistikata.html", "text": "Общоопасните престъпленията и тези против собствеността са с най-голям дял в областта през последните години. Общоопасните престъпления съставляват малко над 46% от общия брой на наказаните престъпления. Осъдените за извършването на този вид престъпления са 367, или 43.8% от общия брой на осъдените лица. В сравнение с предходната година през 2017 г. се наблюдава увеличение както на броя на престъпленията, така и на осъдените лица за извършени общоопасни престъпления. Това съобщи за  Радио „Фокус”  Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток. В структурата на общоопасните престъпления най-голям е броят на престъпленията по транспорта и съобщенията - 320, или 80.8% от общия брой на общоопасните престъпления. За извършването на този вид престъпления са осъдени 299 лица или 81.5% от осъдените за извършени общоопасни престъпления. Престъпленията, свързани с наркотици, завършили с осъждане през 2017 г., са 65, а наказаните за тях лица са 56. С осъдителна присъда са приключили делата за 179 извършени престъпления против собствеността. Това е 20.9% от всички престъпления, завършили с осъждане. Осъдени са 203 лица, или 24.3% от общия брой на осъдените през 2017 година. Сред престъпленията против собствеността най-разпространени са кражбите на имущество със 72.6% относителен дял от престъпленията против собствеността и 15.2% от общия брой на всички престъпления, завършили с осъждане. С осъдителна присъда са приключили делата за 130 извършени кражби, а осъдените за тях лица са 156. По своята правна и криминална характеристика грабежите са сред най-тежките престъпления против собствеността. През 2017 г. за 10 грабежа са осъдени 12 лица. За 15 измами са осъдени 18 лица, или 8.9% от осъдените за престъпления против собствеността. През 2017 г. са осъдени за извършването на престъпления против дейността на държавни органи, обществени организации, и лица, изпълняващи публични функции - 99 лица (11.8%), от които 92 лица са осъдени за незаконно преминаване през граница, престъпления против стопанството - 64 лица (7.6%), престъпления срещу личността - 34 лица (4.1%), документни престъпления - 33 лица (3.9%), престъпления против брака, семейството и младежта - 13 лица (1.6% ), и с най-малък дял са престъпления против реда и общественото спокойствие – осъдени 7 лица (0.8%). За миналата година коефициентът на криминална активност за област Добрич е нараснал с 20.4%.  \r\nЖулиета НИКОЛОВА", "date": "2018.08.14", "title": "Добрич: Общоопасните престъпленията и тези против собствеността са с най-голям дял в областта през последните години, според статистиката"}
{"url": "http://www.focus-news.net/news/2018/08/14/2556147/predstoyashti-sabitiya-v-stranata-za-15-avgust-agentsiya-fokus.html", "text": "*** \r\nОт 14.00 часа министърът на регионалното развитие и благоустройството Николай Нанков ще открие рехабилитираните близо 30 км от пътя Старо Оряхово – Долни Чифлик – Гроздьово – Провадия, финансирани от Оперативна програма „Региони в растеж“. Събитието ще се състои при изхода на гр. Провадия в посока с. Бозвелийско (при входа на предприятие „Провадсол“). На събитието е поканен да присъства и министър-председателят Бойко Борисов.  \r\n*** \r\nОт 10.30 часа министърът на регионалното развитие и благоустройството Николай Нанков ще присъства на храмовия празник на Троянския манастир „Успение Богородично“. Той ще се включи в литийното шествие с иконата на Пресвета Богородица „Троеручица“.  \r\n*** \r\nОт 8.30 часа ще се проведе заседание на Министерския съвет.  \r\n*** \r\nОт 10.00 часа заместник-кметът на София по направление транспорт Евгени Крусев ще провери новоизграденото кръгово кръстовище в кв. „Драгалевци“. На проверката ще присъства и кметът на район „Витоша“ инж. Теодор Петков.  \r\n*** \r\nОт 10.30 часа до 18.30 часа пред Министерството на земеделието се организира фестивалът „От нашата ферма – с любов за вас!“.  \r\n*** \r\nОт 13.30 часа в заседателна зала на МВР ще се проведе брифинг по повод обявяването на обществена поръчка за новото поколение български документи за самоличност. Подробности ще оповестят заместник-министър Красимир Ципов и експерти от МВР.  \r\n*** \r\nОт 11.00 часа в района на ул. \"Гоце Делчев\" и ул. \"Хаджи Вълчо\" ще се проведе церемония по официалното откриване на ул. \"Гоце Делчев\". \r\n*** \r\nОт 11.30 часа пред кметството на с. Първомай, община Петрич, ще се проведе брифинг за операцията по противодействие на производството и разпространението на наркотични вещества на територията на Петричко.  \r\n*** \r\nОт 10.30 часа започва програмата, посветена на празника на остров Света Анастасия.  \r\n*** \r\nОт 11.00 часа в заседателната зала на община Бургас ще се проведе пресконференция за предстоящия турнир по конен спорт за Купа Бургас на 17-18 август. \r\n*** \r\nОт 18.00 часа в художествена галерия „Петко Задгорски“ ще бъде открито биенале „Приятели на морето“. \r\n*** \r\nОт 08.30 часа Варненският и Великопреславски митрополит Йоан ще оглави Божествена света Литургия за храмовия празник на варненската катедрала „Успение на Пресвета Богородица“. \r\n*** \r\nОт 10.30 часа ще бъде издигнат тържествено флагът на града, след което ще се проведе литийно шествие с чудотворната икона на света Богородица. От 10.30 часа на сцена „Раковина“ е предвиден спектакълът „Джобни чародейства“ на Мануела Саркисян. От 11.30 часа ще бъде открито специално ателие за изработване на кукли с водещ Мария Банова. От 17.30 часа ще свири гайдарският оркестър „Диньо Маринов“ при Народно читалище „Васил Левски 1945“. От 19.00 часа ще започнат забавни минути с Богдан Томов. От 20.00 часа ще се проведе традиционният концерт на пл. „Независимост“ със солисти и оркестър на Държавната опера, под диригентството на Мартин Пантелеев. \r\nОт 20.00 часа в Летния театър ще започне церемония по връчване на почетни звания и отличия на Община Варна, след което програмата ще продължи с концерт  на Михаил и Кристина Белчеви и фолклорните ансамбли „Варна“ и „Тракия“ – Пловдив. \r\nОт 21.00 часа е предвиден концерт в свободната зона на пристанището. Около 23.20 часа ще започнат празнични илюминации. \r\n*** \r\nОт 17.00 часа до полунощ на входа на Морската градина привърженици на волейбола ще могат да се снимат до оригиналния трофей на Световната купа. \r\n*** \r\nОт 10.00 часа в детския отдел на Регионална библиотека „Христо Ботев“ ще се проведе лятна читалня с четене на приказки за деца до 10 години.   \r\n*** \r\nОт 10.00 часа в заседателната зала на Община Враца ще се отворят ценовите предложения на участниците в обществена поръчка с предмет: „Инженеринг – проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049–С01 „Подкрепа за деинституционализация на грижите за деца“, във връзка с реализацията на проект „Нова възможност за деца и младежи в Община Враца – Проект 2“ по оперативна програма „Региони в растеж” 2014-2020 година“. \r\n*** \r\nОт 11.30 часа в двора на манастира „Св. Иван Пусти“ ще бъде осветен и раздаден курбан за здраве на големия християнски празник Успение Богородично. От 10.00 часа ще бъде осветен и раздаден курбан за здраве. \r\n***  \r\nОт 08.00 часа в Манастир „Света Богородица“ ще бъде отбелязан храмовия празник „Успение на Св. Богородица“.  \r\n***  \r\nОт 09.00 часа пред Кметството ще се проведе Турнир по ускорен шах. \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров. \r\n***  \r\nОт 11.00 часа в Конната база ще се проведе квалификация по прескачане на препятствия.  \r\n***  \r\nОт 13.00 часа в Читалище „Надежда - 1869“ ще се проведе „В помощ на библиотекаря“ – кампания за ученици от 5 до 8 клас.  \r\n***    \r\nОт 17.30 часа в Централния парк ще се проведе концерт на изпълнители от детско студио „Румина“. \r\n***  \r\nОт 19.30 часа на Сцена „Арт лято“ до ХГ „Борис Денев“ Проект „Арт лято“ представя: „Детско фото лято“ – изложба на участниците. \r\n***  \r\nОт 19.30 часа на Централния площад ще се проведе Официално отбелязване на празника на селото и концерт на Мария и Магдалена Филатови.  \r\n*** \r\nОт 18.00 часа голямата актриса Стоянка Мутафова ще се срещне със свои почитатели в залата на драматичен театър „Йордан Йовков”, за да представи биографичната книга “Добър вечер, столетие мое!”, посветена на легендата на българския театър. Автор на книгата е дъщерята на актрисата – Мария Грубешлиева – Муки. \r\n*** \r\nОт 19.00 часа при Скейт парка в Градския парк „Свети Георги“ ще бъде открит фестивалът „ Пеещо езеро“. \r\n*** \r\nОт 8.30 часа до 16.00 часа лабораторията в РЗИ Пазарджик ще изследва безплатно желаещите да проверят своя ХИВ статус. \r\n*** \r\nОт 08.30 часа в църквата „Успение Богородично” в кв. „Изток“ ще бъде отслужена празнична литургия по повод Успение Богородично. След това в квартала ще се състои традиционният събор по повод празника с богата концертна програма.  \r\n*** \r\nОт 09.00 часа в църквата „Св. Йеремей“ ще бъде осветен и раздаден курбан за здраве на големия християнски празник Успение Богородично. \r\n*** \r\nОт 09.00 часа в храм „Успение Богородично“ ще бъде отслужена празнична литургия по повод Успение Богородично. \r\n*** \r\nОт 19.00 часа в НЧ „Просвета-1908“ ще се състои концерт на Основно училище „Д-р Петър Берон“ – село Овощник.  \r\n*** \r\nОт 10.30 часа нов творчески център на калоферската дантела ще бъде открит по време на Празника на калоферската дантела. \r\n*** \r\nОт 10.00 часа в двора на Младежки информационен център – Карлово ще бъде открит Фестивал на младежкото творчество. \r\n*** \r\nОт 09.00 часа в храм „Св. Успение Богородично“ ще бъде отслужена тържествена света литургия по повод големия християнски празник Успение Богородично и празника на Несебър. От 10.00 часа ще започне традиционният плувен маратон „Несебър”. От 11.00 часа пред Крепостните стени ще се състои ритуалът по издигане на националния флаг. От 11.30 часа в амфитеатъра ще  \r\nНаграждаване на участниците в плувния маратон. От 18.00 часа в южния парк ще се проведе  детски празник с цирк „Балкански”. От 20.00 часа на площад „Жулиета Шишманова“ ще се проведе концерт на група  „Jeremy?”. От 20.30 часа пред Крепостните стени ще бъде представен спектакълът на ансамбъл „Българе“ - „Духът на България“ – спектакъл на ансамбъл „Българе“. От 21.00 часа в амфитеатърът ще се проведе концерт на  Тримата български тенори \r\n „Уникалните гласове“. От 22.00 часа пред Крепостните стени ще се състои концерт на Васил Найденов. От 23.30 часа пред Крепостните стени кметът на Община Несебър ще отправи поздрав по повод празника на града.  От 23.45 часа пред Крепостните стени цирк „Балкански“ ще представи каскади с мотори, след което ще има музикално-светлинен спектакъл.  \r\n*** \r\nОт 9.00 часа в храм „ Успение на Св. Богородица“ ще бъде отслужена тържествена Св. Литургия и водосвет.  \r\n*** \r\nОт 10.00 часа в детския отдел на библиотека „Родина“ ще бъде открита лятна детска академия. \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 07.00 часа в Троянската света обител „Успение на Пресвета Богородица“ е началото на Празнична полунощница с Игуменската лития. От 08.00 часа започва празнична утреня. От 09.00 часа е началото на празнична света Литургия, оглавена от Негово Светейшество Българския Патриарх Неофит. От 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо извършено от иконата. От 18.00 часа ще бъде отслужена празнична вечерня с акатист на Успение Богородично.", "date": "2018.08.14", "title": "Предстоящи събития в страната за 15 август (Агенция „Фокус“)"}
{"url": "http://www.focus-news.net/news/2018/08/14/2556152/stara-zagora-s-poreditsa-ot-sabitiya-v-grad-shipka-shte-badat-otbelyazani-bogorodichni-praznitsi-2018-g.html", "text": "С поредица от събития в град Шипка ще бъдат отбелязани Богородични празници 2018 г., каза за  Радио „Фокус“  кметът на населеното място Василка Панайотова. Тя поясни, че в рамките на четиридневна програма ще се състоят концерти, премиери на книги, демонстрации, ще бъдат открити изложби.   \r\nНачалото на поредицата от събития ще бъде поставено на 15 август, сряда, от 9.00 часа с Тържествена Света литургия и Водосвет в храм „Успение на Св. Богородица“. В Етнографски музей ,,Чирпанлиева къща“ ще бъде открита изложба ,,Шипка в сърцата ни“. В четвъртък в рамките на програмата в Чирпанлиевата къща ще бъде направена демонстрация за изработване на сапун от билки и цветя в Работилница по сапунджийство. Вечерта в салона на НЧ ,,Светлина – ще се състои Детска театрална вечер. \r\nВ петъчния ден на 17 август пред Храм-паметник ,,Рождество Христово“ \r\nще бъде поставено началото на Екопоход ,,По пътеката на здравето“, а в 18.00 часа \r\nв Галерията на читалището ще бъдат представени книги на Георги Георгиев. Гост на вечерта ще бъде проф. Емилия Друмева. \r\nКулминацията на празнините прояви в Шипка е в съботния ден – пред кметството ще бъдат осветени празничен курбан и традиционните обредните хлябове, ще бъде представен спектакълът „Сказание за меча на Багатур“ на Прабългарска школа „Багатур“. Поредицата от събития ще приключи с музикален концерт – спектакъл „Шипка пее и танцува“. \r\nСлавяна ГАЙДАРОВА", "date": "2018.08.14", "title": "Стара Загора: С поредица от събития в град Шипка ще бъдат отбелязани Богородични празници 2018 г."}
{"url": "http://www.focus-news.net/news/2018/08/14/2556132/ombudsmanat-maya-manolova-prez-2021-godina-tryabva-da-zaraboti-nov-darzhaven-organ-za-horata-s-uvrezhdaniya.html", "text": "През 2021 година, след като бъдат извършени другите стъпки от реформата за хората с уреждания, ще се премине към създаването на орган, който ще замени Агенцията за социално подпомагане. Това коментира омбудсманът Мая Манолова по време на среща с представители на хората с увреждания и такива в неравностойно положение във Варна, предаде репортер на  Радио „Фокус“ – Варна . По думите й основното постигнато след протестите на майките на деца с увреждания е да има индивидуална оценка със задължителен характер за абсолютно всички институции, както и Законът за личната помощ, заедно със Закона за социалните услуги и за хората с увреждания. „За помощните средства и за медицинските изделия трябва да бъдат въведени стандарти, на които да отговарят, и от 2020 година човекът да получава не лимитирани средства за помощно средство, а самото помощно средство“, уточни Манолова.  \r\nТя добави, че след законодателните промени индивидуалните оценки и политиките за хората с увреждания ще се осъществяват на най-близкото до тях ниво от специализирани звена в Агенцията за социално подпомагане. „Има множество забележки за начина, по който тези звена си вършат работата. Постигнахме и споразумения за създаване на Фонд за лична мобилност и достъпна среда, който да даде възможност за адаптиране на сградите, частни и обществени, за нуждите на хората с увреждания“, каза още омбудсманът. Тя припомни също, че е договорено повишаване  на финансовата месечна подкрепа за хората с увреждания, която ще замести сега получаваните месечни интеграционни добавки и ще бъде малко по-голяма. „Промените ще се усетят още от 1 януари от абсолютно всички хора с увреждания. Министърът е направил сметка, 120 млн. лева струва това да се получават повече средства“, добави още Мая Манолова. \r\nДиана СТОЕВА", "date": "2018.08.14", "title": "Омбудсманът Мая Манолова: През 2021 година трябва да заработи нов държавен орган за хората с увреждания"}
{"url": "http://www.focus-news.net/news/2018/08/14/2556150/yordan-yordanov-kmet-na-dobrich-pametnata-plocha-na-zaginalite-ot-53-ti-pehoten-polk-e-znak-za-chest-i-dostoynstvo-i-opit-da-bade-vazrodena-istoriyata.html", "text": "Паметната плоча на загиналите от 53-ти пехотен полк е знак за чест и достойнство и опит да бъде възродена историята. Това каза за предаването „Добър ден“ на  Радио „Фокус“  кметът на Добрич Йордан Йорданов по повод представения от него проект за поставяне на паметна плоча на загиналите от 53-ти пехотен полк, част от 7-ма рилска дивизия. Той обясни, че по традиция в началото на септември се отдава почит към воините, дали живота си за свободата на Добруджа. По думите на Йорданов, ако искаме да се идентифицираме като народ, е необходимо да помним своята история. „Иначе без нашата история не виждам какво ни обединява. Смятам, че специално историята на България – най-старата държава в Европейския съюз, е от изключително значение да бъде съхранена, да бъде предадена и да бъде показана на всички онези народи, които само могат да мечтаят за толкова дългогодишна история. Но още по-важно е да пазим свободата с цената на живота си“, коментира Йордан Йорданов. Той добави, че е запланувано самата плоча да бъде открита в Деня на Добрич – 25 септември. Той изрази надежда, че времето ще се окаже достатъчно, за да се подготви мястото, където се предвижда поставянето на плочата.", "date": "2018.08.14", "title": "Йордан Йорданов, кмет на Добрич: Паметната плоча на загиналите от 53-ти пехотен  полк е знак за чест и достойнство и опит да бъде възродена историята"}
{"url": "http://www.focus-news.net/news/2018/08/14/2556153/vidin-dvizhenieto-po-pat-ii-14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Движението по път II-14 Видин – Кула – Връшка чука е ограничено поради укрепване на свлачище, съобщиха от  Областно пътно управление – Видин . Обходният маршрут се осъществява по съществуващ стар път  в непосредствена близост до път II-14. Движението се регулира с вертикална сигнализация. Движението по път I-1 се осъществява двупосочно в едното платно поради ремонтни дейности на пътен надлез от прилежащата инфраструктура на \"Дунав мост 2\". Срокът на ремонтните дейности е до 25 август. Във Видин трафикът е интензивен в централната градска част, на входно-изходните артерии на града и по бул. \"Панония\". \r\nАнна ЛОЗАНОВА", "date": "2018.08.14", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/08/14/2556155/milcho-dongov-kmet-na-selo-ivaylo-tsarkvata-sveti-georgi-se-nuzhdae-ot-izmazvane-na-stenite.html", "text": "Църквата „Свети Георги“  в село Ивайло, община Пазарджик, се нуждае  от  измазване на стените, както и от изменение на водоснабдяването и изнасяне на водомера, което ще се случи през идните месеци, каза за  Радио „Фокус“ - Пазарджик  Милчо Донгов, кмет на населеното място. Той уточни, че чрез дарителската кампания църквата се е сдобила с нова камбана, но и старата е запазена и ще звъни, докато може. Кметът допълни, че в двора на църквата ще се направи навес, където по традиция се приготвя и раздава курбан за здраве на вярващите на празника на селото. „Строежът на църквата започнал през 1938 година. Поради мобилизация на майстора през 1940 година, работата продължил майстор-строител Тодор Нонков Стойнов от село Козирог, Габровско , но и той не могъл да я завърши напълно. Накрая строенето било дадено на Георги Илиев Пелтеков от село Гелеменово, за да довърши балкона, стълбите отвън, вътрешността, да направи циментова мазилка на пода. През 1941 година църквата била напълно завършена. Художник-зографът Петър Илиев Джамджиев нарисувал иконите на иконостаса, които били закупени от жителите на селото и подарени на църквата“, допълни Донгов. \r\nРадослава МУРДЖЕВА", "date": "2018.08.14", "title": "Милчо Донгов, кмет на село Ивайло: Църквата „Свети Георги“ се нуждае  от  измазване на стените"}
{"url": "http://www.focus-news.net/news/2018/08/14/2556160/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Интензивно е ѝ движението по второкласен път – 19 Симитли – Гоце Делчев в посока от и за Банско. В област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛора КАЛЧЕВА", "date": "2018.08.14", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/08/14/2556157/d-r-argir-argirov-e-noviyat-izpalnitelen-direktor-na-umbal-plovdiv.html", "text": "Общото събрание на акционерите в УМБАЛ-Пловдив освободи днес досегашния изпълнителен директор на лечебното заведение д-р Иво Мильотев от поста. Това съобщиха от  лечебното заведение . Гласуван е и новият състав на Съвета на директорите, в който бяха избрани предприемачът Анести Тимчев, бившата народна представителка д-р Катя Попова и д-р Аргир Аргиров, прокурист на болницата. След това Съветът на директорите определи д-р Аргиров за новия изпълнителен директор на УМБАЛ-Пловдив. Той заемаше този пост от 2009 до 2014 г., а преди това от 2000 до 2009 г. изпълняваше длъжността заместник-директор. През февруари бе назначен от Министерството на здравеопазването за прокурист с цел да оздрави финансово лечебното заведение. Оттогава до момента по данни на здравното министерство разходите са намалени с 9%, а задълженията на болницата са редуцирани с няколко милиона лева. Голяма част от дълговете са вследствие на  неизплатени надлимитни средства от страна на НЗОК. \r\n“Предстои още много работа, която е немислима без подкрепата на персонала, сам не бих могъл да постигна нищо, заяви изпълнителният директор. – Благодаря им за положените усилия в тази сложна ситуация! Уверен съм, че ако продължим да работим така сплотено и гледаме в една и съща посока, ще преодолеем проблемите.”.", "date": "2018.08.14", "title": "Д-р Аргир Аргиров е новият изпълнителен директор на УМБАЛ-Пловдив"}
{"url": "http://www.focus-news.net/news/2018/08/14/2556156/shumen-nov-tribagrenik-posreshta-vlizashtite-v-grada-ot-peti-kilometar.html", "text": "Нов трибагреник посреща влизащите в Шумен от Пети километър. Това съобщиха от пресцентъра на  Община Шумен . Знамето е поставено на завоя непосредствено преди влизане в града. Националният флаг е с размери 6.50 на 4.50 метра и е поставен на 20-метров пилон, изработен от фибростъкло във Швеция. Той е и най-големият от всички останали, които бяха издигнати по-рано през тази година. По инициатива на Общината общо седем трибагреника вече са поставени на различни места в Шумен, като една част от средствата са осигурени от дарители. Нови знамена има на кулата на Шуменската крепост, пред сградата на Община Шумен, на паркинга пред Информационния център към Паметника „Създатели на българската държава“. Флагове ще има и на останалите входове към града. Предстои да бъде издигнат нов пилон и ново знаме на входа откъм Ришки проход.", "date": "2018.08.14", "title": "Шумен: Нов трибагреник посреща влизащите в града от Пети километър"}
{"url": "http://www.focus-news.net/news/2018/08/14/2556159/elitsa-karagyozova-rzi-burgas-sled-hranitelno-otravyane-5-litsa-sa-bili-prieti-v-burgaska-bolnitsa.html", "text": "След хранително отравяне 5 лица са били приети в бургаска болница. Това каза за  Радио „Фокус“ – Бургас  Елица Карагьозова, говорител на Регионална здравна инспекция – Бургас. По думите ѝ днес в РЗИ – Бургас е бил подаден сигнал от родител и от Министерство на образованието за хранително отравяне на 5 лица на възраст между 20 и 21 години, които са били на почивка в град Несебър. \r\nКарагьозова посочи, че е уведомена Областната дирекция по безопасност на храните и веднага е започнато епидемиологично проучване, от което е установено, че заболелите са пристигнали от град София на 10-ти август и са настанени в частна квартира в град Несебър. Изхранването им е било на свободна консумация. Елица Карагьозова добави, че на 12 август, неделя, около 19.00 часа започват оплаквания с болки в корема, неколкократни повръщания, разстройство и температура – 38 градуса. \r\n„Повикан е екип на Бърза помощ – Несебър. След преглед заболелите са транспортирани до шокова зала на бургаска болница. По данни на почиващите оплакванията са започнали след хранене в заведение за консумация за бързо обслужване, където са консумирали супа топчета, кебапчета, пържени картофи, пилешки хапки и таратор около 17.00 часа. Не съобщават за консумация на други храни или напитки“, посочи още Карагьозова. \r\nМария ГЕОРГИЕВА", "date": "2018.08.14", "title": "Елица Карагьозова, РЗИ – Бургас: След хранително отравяне 5 лица са били приети в бургаска болница"}
{"url": "http://www.focus-news.net/news/2018/08/14/2556158/dzhumhuriet-vtoriyat-chovek-v-posolstvoto-na-sasht-v-ankara-poseti-pastor-endryu-bransan-koyto-e-pod-domashen-arest-v-izmir.html", "text": "Временно управляващият посолството на САЩ в Анкара -Джефри Ховенир, изненадващо посети евангелисткия пастор Ендрю Брънсън, който се намира  под домашен арест в Измир, пише вестник „Джумхуриет”. Ендрю Брънсън се намира в апартамент  на втория етаж на четириетажна жилищна кооперация на ул. „Сайгън” в квартал „Алсанджак”. Силите за сигурност бяха взели безпрецедентни мерки за сигурност, а американският дипломат успя бързо да се промъкне между струпаните пред жилището журналисти. \r\nРазговорът му с американския пастор продължи близо един час. На излизане временно управляващият все пак направи изявления за медиите. В тях отново призова турските власти за бързо освобождаване както на Ендрю Брънсън, така и на другите задържани американски граждани, включително и двама турски граждани, работещи в американски дипломатически мисии. По думите му правителството на САЩ се надява всички подобни съдебни дела да приключат без никакво забавяне и да бъдат честни и открити. \r\nПосолството на САЩ излезе също така с официално съобщение по повод тиражирани в САЩ информации, че Вашингтон е дал ултиматум на Анкара да освободи Ендрю Брънсън най-късно до сряда - 15 август. В съобщението се уточнява, без да се цитира източникът на тези информации, че подобни твърдения са „безотговорни” и „безпочвени”. \r\nМеждувременно във в-к „Хюриет” има друго изненадващо твърдение по темата от известния турски журналист и колумнист Абдюлкадир Селви, известен с близките си отношения с управляващата Партия на справедливостта и развитието (ПСР). „Ако бъде издаден нов медицински документ, няма никаква пречка да видите Брънсън да лети в самолета. Ще бъде достатъчно обикновено медицинско свидетелство, че в резултат на продължителното задържане той има психологически проблеми”, посочва турският журналист за американския пастор, обвинен в шпионаж с искана присъда лишаване от свобода за срок от 35 години. \r\nПревод и редакция:", "date": "2018.08.14", "title": "„Джумхуриет”: Вторият човек в посолството на САЩ в Анкара посети пастор Ендрю Брънсън, който е под домашен арест в Измир"}
{"url": "http://www.focus-news.net/news/2018/08/14/2556161/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-poseti-s-arbanasi-i-obshtina-svishtov-na-15-avgust.html", "text": "Председателят на ПГ на ГЕРБ и заместник-председател на партията Цветан Цветанов ще посети Арбанаси в деня, когато селището отбелязва своя празник. Заедно с кмета на Велико Търново Даниел Панов, от 8.30 ч. на 15 август, той ще присъства на литургията в манастира „Света Богородица” в архитектурния резерват. Това съобщиха от пресцентъра на  ПП ГЕРБ . \r\nВ 11.00 ч. Цветан Цветанов ще пристигне в свищовското село Царевец, където заедно с кмета на Свищов Генчо Генчев ще дадат старт на строително-ремонтните работи по нов Център за култура и образование. \r\nПо-късно Цветан Цветанов ще присъства на празничната литургия в свищовския манастир „Покров Богородичен“, ще разговаря с граждани и представители на местната власт.", "date": "2018.08.14", "title": "Председателят на ПГ на ГЕРБ и зам.-председател на партията Цветан Цветанов ще посети с. Арбанаси и община Свищов на 15 август"}
{"url": "http://www.focus-news.net/news/2018/08/14/2556163/nimh-utre-shte-e-predimno-slanchevo-s-maksimalni-temperaturi-mezhdu-30-i-35.html", "text": "През нощта ще е предимно ясно, утре ще е предимно слънчево. Ще има и временни увеличения на облачността, но само на отделни места, главно в планинските райони на Югозападна България, след обяд ще превали слабо. Ще духа слаб, в Дунавската равнина и източните райони до умерен вятър от североизток. Максималните температури ще са предимно между 30° и 35°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Евгения Егова. \r\nАтмосферното налягане е и ще остане около средното за месеца.   \r\nНад Черноморието ще бъде предимно слънчево с до умерен североизточен вятър. Максималните температури ще са 28–31°. Температурата на морската вода е около 27°. Вълнението на морето ще бъде 3 бала. \r\nНад планините ще бъде предимно слънчево, с временни увеличения на облачността, но главно след обяд, на отделни места в масивите на Югозападна България ще превали слаб дъжд. Ще духа до умерен вятър от изток-североизток. Максималната температура на височина 1200 метра ще е около 24°, на 2000 метра – около 17°. \r\nВ четвъртък и петък ще бъде предимно слънчево, със слаб, в източните райони до умерен североизточен вятър. Преобладаващите максимални температури ще са между 31° и 36°. В събота в следобедните часове ще има по-значителни временни увеличения на облачността, но само на отделни места в Западна България е възможно краткотрайно да превали.", "date": "2018.08.14", "title": "НИМХ: Утре ще е предимно слънчево, с максимални температури между 30° и 35°"}
{"url": "http://www.focus-news.net/news/2018/08/14/2556162/deneshen-makedoniya-solidarnostta-za-skripal-udari-po-zemedeltsite-rusiya-spira-da-vnasya-praskovi-ot-makedoniya.html", "text": "След като македонското правителство преди няколко месеца реши да изгони един дипломат от руското посолство в Скопие в солидарност с Великобритания по случая „Скрипал“, Москва взе решение да спре да внася праскови от страната, пише  електронното издание на вестник „Денешен“ . \r\nДипломатическата мисия на Русия в Скопие е потвърдила, че съгласно информацията, обявена на интернет страницата на руската федерална служба за ветеринарен и фитосанитарен контрол е въведена временна забрана за внос на костилчести плодове от Македония, която влиза в сила на 15 август. Агенция „Фокус“ припомня:  \r\nСъщата мярка влиза в сила за Босна и Херцеговина, а за Сърбия беше взето тя да бъде отложена. \r\nПревод и редакция:", "date": "2018.08.14", "title": "„Денешен“ (Македония): Солидарността за Скрипал удари по земеделците, Русия спира да внася праскови от Македония"}
{"url": "http://www.focus-news.net/news/2018/08/14/2556166/dobrich-dron-koyto-se-izpolzva-za-praskane-na-nivi-i-bio-festival-sa-novite-momenti-v-tazgodishnoto-izdanie-na-izlozhenieto-selskoto-stopanstvo-i-vsichko-za-nego.html", "text": "Дрон, който се използва за пръскане на ниви, и био фестивал са новите моменти в тазгодишното издание на изложението „Селското стопанство и всичко за него“, което ще започне на 28 август, предаде кореспондентът на  Радио „Фокус” – Варна . XXVI-то издание на международното изложение както всяка година ще продължи до 31 август. Щандовете и демонстрациите ще бъдат организирани в Спортен комплекс „Простор“ в Добрич. Близо 90 фирми от страната и чужбина са заявили до момента участие. Българска фирма ще представи нови технологии в областта на земеделието. Ще бъдат направени демонстрации с дрон за пръскане на земеделски култури. През първите два дни на специализираното изложение ще се състои био фестивалът „Даровете на природата“. Той е инициатива на румъно-българска предприемаческа мрежа, създадена по програма ИНТЕРРЕГ. В нея членуват Добрички панаир, организатор на изложението, румънското сдружение „Маре Нострум“ и Черноморският център за развитие. Целта е да бъдат популяризирани производители на биологични продукти. Ще се включат земеделски стопани от Добрич и Констанца. Предвидени са дегустации, работилнички за деца, семинари за сертифициране на биопродукти, ще бъдат представени актуални възможности за развитие и финансиране на производството на био храни. Традиционни изложители са фирми от Турция, Гърция и Румъния във форума. На изложението ще може да се види едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита, семена и посадъчен материал, резервни части, масла и смазочни материали, автомобили. \r\nЖулиета НИКОЛОВА", "date": "2018.08.14", "title": "Добрич: Дрон, който се използва за пръскане на ниви, и био фестивал са новите моменти в тазгодишното издание на изложението „Селското стопанство и всичко за него“"}
{"url": "http://www.focus-news.net/news/2018/08/14/2556165/obshto-250-poludivi-zelenoglavi-patitsi-shte-badat-pusnati-v-stolichni-vodoemi-obzor.html", "text": "Общо 250 полудиви зеленоглави патици ще бъдат пуснати в столични водоеми. Първите 100 патици бяха пуснати във вторник в езерото в ж.к. „Дружба“. Инициативата е на Ловно рибарско дружество „София-запад“ и Столична община, която е предоставила патиците като дарение на Столична община.  \r\nДиректорът на Общинското предприятие „Паркове и градини“ Милена Васева заяви, че Столична община подкрепя инициативи, свързани с обогатяване на дивата природа на столицата и припомни, че миналата година за първи път общината е внесла диви зеленоглави патици в столични паркове по случай 135-годишнината на парк „Борисова градина“.  \r\nЗам.-председателят на Ловно рибарско сдружение „София-запад“ Светослав Георгиев заяви, че патиците в дружбенското езеро не са опасни за преминаващите самолети. По думите му около територията на летището има много водоеми, които са населени с този вид патица и до сега не са допринесли с нищо за нарушаване на полетите. Той допълни, че в рамките на деня патици ще бъдат пуснати в Негован и в двете езера в Суходол, а останалата част ще бъде пусната край Костинброд. Георгиев обясни, че патиците са отгледани в Ловно стопанство-Луковит, което е собственост на Националната ловна организация с цел отглеждане, доотглеждане и обогатяване на природата. Георгиев заяви, че не е проблем децата да дават храна на патиците. Той препоръча птиците да бъдат хранени с жито или царевица, но добави, че могат да им се дават и солети. \r\nЦветелин ДИМИТРОВ", "date": "2018.08.14", "title": "Общо 250 полудиви зеленоглави патици ще бъдат пуснати в столични водоеми (ОБЗОР)"}
{"url": "http://www.focus-news.net/news/2018/08/14/2556169/sport-fernando-alonso-se-otteglya-ot-formula-1-sled-kraya-na-sezona.html", "text": "Двукратният шампион Фернандо Алонсо се оттегля от Формула 1 в края на сезона, за да търси нови предизвикателства, съобщи самият той в „Туитър“. Испанецът изкара последните четири години в Макларън, но от догодина ще се състезава в други серии, като засега не е ясно в кой шампионат ще стартира. Очакванията са това да е Индикар. През юни той спечели „24-те часа на Льо Ман“ с отбора на Тойота.", "date": "2018.08.14", "title": "Спорт: Фернандо Алонсо се оттегля от Формула 1 след края на сезона"}
{"url": "http://www.focus-news.net/news/2018/08/14/2556167/syozdzhyu-izyavleniyata-na-erdogan-za-sanktsii-sreshtu-sasht-sa-tsenzurirani-ot-negovoto-sobstveno-prezidentstvo.html", "text": "Генералният председател на управляващата Партия на справедливостта и развитието (ПСР) и президент на Турция Реджеп Тайип Ердоган се изказа на форум на Фондацията за политически, икономически и обществени изследвания (SETA), като декларира турски бойкот за американски електронни стоки, пише  вестник „Сьозджю” . В интернет сайта на Президентството обаче тези пасажи за ембарго липсват, а точно това бе най-интригуващата част от неговата реч. „Ще бойкотираме електронните произведения от САЩ. Ако те имат „Айфони”, от другата страна на разположение са „Самсунг”. Ние в нашата страна имаме „Венюс – Вестел””, аргументира се Ердоган, цитиран от „Сьозджю”. \r\nПревод и редакция:", "date": "2018.08.14", "title": "„Сьозджю”:  Изявленията на Ердоган за санкции срещу САЩ са цензурирани от неговото собствено Президентство"}
{"url": "http://www.focus-news.net/news/2018/08/14/2556154/nezavisen-makedoniya-zakanite-na-sofiya-che-shte-blokira-evrointegratsiyata-na-skopie-sa-smeshni-tseliyat-svyat-buta-makedoniya-a-tya-balgariya-nyamalo-da-dade-shte-dade.html", "text": "Бившият главнокомандващ на българските военновъздушни сили, който сега е на длъжността президент на България, Румен Георгиев Радев, никак не разбира, че отдавна не носи камуфлажна военна униформа, а елегантен тъмен дипломатически костюм. Следващата седмица ще стане година и половина, откакто е баща на нацията и е чудно как досега не схвана, че времето на кавгаджийските политици и държавници е минало и сега на Балканите духат нови ветрове, пише Горан Адамовски в материал за  скопското електронно издание „Независен“ , представен без редакторска намеса. \r\nИзявленията от типа „Достатъчно ли е това извинение? Вие чухте ли извинение? Аз не чух. Това през „Фейсбук“ не е извинение. Заев посочи, че е направил грешка, но не си поправи думите. За мен е необяснимо някой да каже, че българското правителство не реагира така, както трябва да реагира. Според мен е недопустимо и неприемливо, евроатлантическата перспектива на Македония да бъде поставяна пред българската история, идентичност и суверенитет. Не може дългосрочните интереси на България да са жертва на политическия маркетинг“, са може би интересни за издигане, но те не прилягат на актуалния политически момент. \r\nБългарският генерал-майор на армейските резервисти, който спечели президентските избори като независим кандидат, подкрепен от Социалистическата партия, вероятно работи зад гърба на премиера Бойко Борисов, но същевременно открито работи и за  подкопаване на отношенията между двете страни, които за първи път след десетилетия станаха приятелски . Не че реакциите и на Борисов и неговият екип са хептен братски, но да се иска нов допълнителен анекс към договореното и подписаното от двете правителства споразумение е наистина прекалено. \r\nИсторията е една, само се изкривява с годините, десетилетията, вековете, но преди всичко с промяна на чипа, който създават притежателите на политическата власт. Особено в комунистическите страни, където митологията имаше голяма важност заради липсата на икономически просперитет. Илинденското въстание не се е случило през XIII век, а преди 115 години, до не толкова отдавна имаше и живи свидетели, така че не е хубаво, когато от българското правителство казват: \"въстанието географски принадлежи на Македония, но исторически е българско\". Не само не е хубаво, но не е вярно, ако питат македонските историци. \r\nЗа историята и така трябваше да спорят научни екипи от двете страни, само че какво послание изпраща ако се стига до караница на всеки Илинден, празникът, който трябваше двата \"братски народа\" да празнуват заедно? \r\nОт друга страна премиерът Зоран Заев работи на своя глава и допуска да бъде обект на социалните мрежи, на обществеността и политическите кръгове, когато смирено се извинява, че е казал, че \"Илинденското въстание било македонско\". Самият той казва, че е оставил суетата настрана, но не получава подобно отношение от изток. Договор с България все още не е приет от цялото общество в страната, неговите противници сега ликуват, техните думи получават гласност, а на поддръжниците им избиват козовете от ръкава. Договорът не е подкрепен нито от македонския президент Георге Иванов, който пък при неотдавнашното си посещение в София беше приет единствено от Радев, когато останалото политическо ръководство на България отказа да се срещне с него заради това, което стана на срещата със Заев и Никола Димитров. За да заживее в действителността, ще има нужда от много воля и разбиране, предпазливост в изявленията и коментарите. Да имаме обща история не е само по себе си достатъчен факт, защото единственото нещо, за което се съгласяваме, е, че София и Скопие са различни градове. \r\nНе помагат, а и са смешни, заканите на София, че ще блокира евроинтеграцията на нашата страна. Целият свят бута Македония в НАТО, ама, ето, България нямало да даде. Ще даде. И сигурно няма да има нов анекс към договора. Затова, постарайте се да функционира това, което беше подписано с крайни мъки. \r\nПревод и редакция:", "date": "2018.08.14", "title": "„Независен“ (Македония): Заканите на София, че ще блокира евроинтеграцията на Скопие са смешни. Целият свят бута Македония, а тя – България, нямало да даде. Ще даде."}
{"url": "http://www.focus-news.net/news/2018/08/14/2556168/targovishte-1548-narusheniya-na-skorostnite-rezhimi-sa-konstatirani-v-ramkite-na-ednosedmichna-operatsiya-v-ramkite-na-tispol-v-oblastta.html", "text": "1548 нарушения на скоростните режими са констатирани в рамките на едноседмична операция в рамките на TISPOL в Търговищко. Най-голямото установено превишаване на максимално допустимата скорост на движение е над 90 км/ч. Това съобщиха от  ОД на МВР - Търговище . Приключи едноседмичната специализирана операция за разрешена максимална скорост на движение, проведена у нас във всички европейски държави – членки на Европейската мрежа на службите „Пътна полиция“ – TISPOL. Акцентът на превантивната акция – контрол на максимално допустимата скорост на движение, е продиктуван от факта, че именно превишаването й се счита за най-сериозната причина за възникване на тежки инциденти и смърт по пътищата на Европа. Отделно статистиката у нас сочи, че за миналата година в страната управлението на МПС с превишена или несъобразена скорост продължава да заема най-голям дял при пътно-транспортните злополуки, възникнали по вина на водачите, като за България този показател превишава средното ниво в сравнение с това на държавите-членки на TISPOL. По време на операцията по пътищата в област Търговище контролните органи са установили общо 1548 нарушения на скоростните режими посредством използване на лазерната камера на тринога и мобилни камери в патрулните автомобили. С лазерната камера са установени 1215 случая на превишаване на максимално допустимата скорост на движение в светлата част на денонощието, и 342 случая – в нощните часове. От общо 333 нарушения, свързани с превишаване на допустимата скорост на движение, установени с монтираните в автомобилите мобилни камери, 49 са в тъмната част на денонощието. Най-голямо отклонение на максимално разрешената скорост е установено на първокласния път I-4/София-Варна/ в община Търговище, където лек автомобил се е движил в посока гр. Шумен със скорост 186 км/ч при максимално разрешена 90 км/ч. По време на превантивната акция служителите на „Пътна“ и „Охранителна“ полиция от областната дирекция са установили 3 случая на управление на МПС с концентрация на алкохол в издишания от водачите въздух над 1,2 промила/престъпление по чл. 343б, ал. 1 от Наказателния кодекс/, 2 случая – на управление на МПС, нерегистрирано по надлежния ред/престъпление по чл. 345, ал. 2 от Наказателния кодекс/, и един случай на управление на МПС с регистрационни табели, които не са издадени от съответните органи/престъпление по чл. 345, ал. 1 от Наказателния кодекс/. В хода на акцията при проверка на лек автомобил е констатиран и случай на превозване на 6 кг нарязан тютюн в 11 найлонови пликове, необлепени с акцизен бандерол, когато такъв се изисква по закон – престъпление по чл. 234, ал. 1 от Наказателния кодекс. По този случай е образувано бързо полицейско производство по описа на РУ-Омуртаг.", "date": "2018.08.14", "title": "Търговище: 1548 нарушения на скоростните режими са констатирани в рамките на едноседмична операция в рамките на TISPOL в областта"}
{"url": "http://www.focus-news.net/news/2018/08/14/2556171/rosen-rufev-generalen-konsul-v-milano-proveryavame-edin-signal-ot-balgarski-grazhdanin-vav-vrazka-s-intsidenta-v-genua.html", "text": "Последната ни информация е, че все още няма данни за български граждани, които са пострадали или загинали. Това каза за  Агенция „Фокус“  генералният ни консул в Милано Росен Руфев във връзка с инцидента със срутения мост в Генуа, при който загинаха повече от 30 души. „Активно търсим доказателства в противното, но в момента не разполагаме с точна информация дали сред ранените или загиналите има български граждани. Имаме над 35 загинали и около 20 ранени. Те все още не са идентифицирани. Много се надяваме сред тях да нямаме български граждани. Следим ситуацията, която е достатъчно драматична. Неочаквано се случи днес, както и предишният случай в Болоня преди една седмица“, коментира Руфев. По думите му досега на телефоните, които по-рано бяха оповестени, има само едно запитване от страна на български граждани. „Държим отворени всички линии, както от страна на българските граждани, така и от органите на реда в самата Генуа, които участват в спасителни операции. Следим постъпващата информация и сме готови да реагираме адекватно“, увери Руфев.  \r\nЗа срутения мост, той обясни, че става дума за съоръжение, построено през 1968 година. „Дължината му е 1200 метра, пропадането е в средата, има три ТИР-а, които са паднали, над 30 автомобила също. Под самия мост има жилищни сгради, малка рекичка, която е като канал. Мостът е централен от типа виадукти, по които движението се насочва от Северна Италия в посока Френската Ривиера. Оттам минават страшно много автомобили. Изходът към крайбрежието се осъществява по две основни магистрали. Това е едната опция – между магистралата А10, която се влива през Генуа и този мост, в основната магистрала А7, която стига чак до Франция. Тя се нарича „Магистрала на цветята“, допълни той. По думите му другата основна артерия, по която минава целият трафик, е около 20 км по на север. „Има подобни мостове, изградени на големи височини. Все пак този мост се намира в центъра на града и там трагедията наистина е много голяма. Там днес би трябвало да дойде министър-председателя на Италия. Там са всички органи на реда, които имат отношение. Спасителните екипи са активни“, каза още Росен Руфев. \r\nЛюба АЛЕКСИЕВА", "date": "2018.08.14", "title": "Росен Руфев, генерален консул в Милано: Проверяваме един сигнал от български гражданин във връзка с инцидента в Генуа"}
{"url": "http://www.focus-news.net/news/2018/08/14/2556170/montana-vidinskiyat-mitropolit-daniil-shte-oglavi-praznichnoto-bogosluzhenie-za-hramoviya-praznik-na-tsarkvata-uspenie-bogorodichno-v-lom.html", "text": "Видинският митрополит Даниил ще оглави празничното богослужение за храмовия празник на църквата „Успение Богородично“ в Лом, каза за  Радио „Фокус“ – Видин  архимандрит Антим, протосингел на Видинска митрополия. Той посочи, че празнични богослужения за големия християнски празник Успение на Пресвета Богородица ще бъдат отслужени във всички храмове във Видинска митрополия. В Ломска духовна околия църквата в село Сталийска махала „Успение Богородично“ също ще отбележи утре духовния си празник. \r\nСъборният храм „Успение Богородично“, където утре ще служи видинският митрополит Даниил, е най-големият в Лом. През 1863 г. започва строежът му, но е спрян от местната турска власт. Веднага след Освобождението е създаден  комитет, който събира средства за довършване на храма. През 1897 г. строежът на църквата е завършен, тържествено е осветена през лятото на 1906г. Храмът „Успение Богородично“ в Лом е архитектурен паметник на културата от 1974г.  Известни са имената на иконописците на църквата –  Нестор Трайков и сина му Данаил Несторов. Иконостасът също е паметник на културата заради високата си  художествена  стойност. \r\nПрез 2005 г. най-големият ломски храм „Успение Богородично“ е ремонтиран по програма „Красива България“. \r\nАнна ЛОЗАНОВА", "date": "2018.08.14", "title": "Монтана: Видинският митрополит Даниил ще оглави празничното богослужение за храмовия празник на църквата „Успение Богородично“ в Лом"}
{"url": "http://www.focus-news.net/news/2018/08/14/2556187/washington-times-saglasno-doklad-na-oon-v-irak-i-siriya-prodalzhavat-da-voyuvat-oshte-30-hilyadi-boytsi-ot-islyamska-darzhava.html", "text": "Съгласно доклад на ООН, екстремистката групировка „Ислямска държава“ продължава да има до 30 хиляди бойци горе-долу еднакво разпределени между Сирия и Ирак и продължава да е глобална заплаха, каквато е и „Ал Кайда“, която е много по-силна на някои места. \r\nВ разпространения в понеделник доклад на експертите от световната организация се казва, че въпреки разгрома на ИД в Ирак и по-голямата част от Сирия е много вероятно умалена „прикрита версия“ на „ядрото“ на групировката да оцелее и в двете страни и то ще има значителен брой поддръжници в Афганистан, Либия, Югоизточна Азия и Западна Африка, пише американското издание  The Washington Times . \r\nЕкспертите смятат, че глобалната мрежа на „Ал Кайда“ също „продължава да показва устойчивост“ и нейните бойци и съюзници са много по-силни от ИД в някои точки, включително Сомалия, Йемен, Южна Азия и африканския регион Сахел. \r\nЛидерите на Ал Кайда в Иран \"станаха по-известни\" и са работили с върховния лидер на екстремистката група Айман ал Зауахири, \"като прожектираха властта си по-ефективно, отколкото можеше по-рано\", включително върху събитията в Сирия, твърдят експертите. \r\nДокладът до Съвета за сигурност от експерти, които наблюдават санкциите срещу ИД и „Ал Кайда“, отбелязва, че оценката на сегашното общо присъствие на ИД в Ирак и Сирия идва от неназовани правителства. Оценката на между 20 000 и 30 000 члена включва \"значителен компонент от многото хиляди активни чуждестранни терористи“ ,се казва в доклада. \r\nДокато много бойци, плановици и командири са били убити в битки и много други бойци и поддръжници са напуснали непосредствената конфликтна зона, експертите казват, че много остават в двете страни - някои са участвали във военни действия, \"докато други са се скрили в състрадателни общности и градски райони. \" \r\nПревод и редакция:", "date": "2018.08.14", "title": "Washington Times: Съгласно доклад на ООН, в Ирак и Сирия продължават да воюват още 30 хиляди бойци от „Ислямска държава“"}
{"url": "http://www.focus-news.net/news/2018/08/14/2556188/dimcho-karaivanov-kmet-na-pazardzhishkoto-selo-malo-konare-ulitsite-na-seloto-sa-v-plachevno-sastoyanie.html", "text": "В село Мало Конаре, община Пазарджик, се провежда процедура по изготвяне на нова кадастрална карта, а улиците на селото са в плачевно състояние, каза за  Радио „Фокус“-Пазарджик  Димчо Караиванов, кмет на населеното място. По думите му има между 80-90 км улична мрежа, която е асфалтирана преди цели 40 години. „Уличната мрежа не е в състояние да понесе толкова много трафик от автомобили в селото. Има обещания от страна на община Пазарджик, че ще бъдат закърпени няколко от улиците до края на лятото, но кога ще стане факт не се знае. Вече има три новоасфалтирани участъка от улици, отделно осем направени с чакъл и в момента се работи по други малки улици, но като цяло са необходими доста пари, за да се оправи инфраструктурата на селото, за което разчитаме изцяло на помощта на Общината“, каза Караиванов. \r\nРадослава МУРДЖЕВА", "date": "2018.08.14", "title": "Димчо Караиванов, кмет на пазарджишкото село Мало Конаре: Улиците на селото са в плачевно състояние"}
{"url": "http://www.focus-news.net/news/2018/08/14/2556189/veliko-tarnovo-uvelichava-se-broyat-na-dobrovoltsite-v-priyuta-za-bezstopanstveni-zhivotni-v-selo-shemshevo.html", "text": "Увеличава се броят на доброволците в приюта за безстопанствени животни в село Шемшево. Това каза за  Радио „Фокус“  – Велико Търново  д-р Кристина Йорданова от общинския приют. По думите й желаещите да помогнат в грижите за животните расте. „Доброволци имаше тази сутрин, очакваме да дойдат и ученици утре. Донесоха консерви за животните, разгледаха кученцата“, каза Кристина Йорданова. Тя уточни, че групи с доброволци се организират предимно в неделните дни за масово обгрижване и разхождане на четириногите. \r\nФондация във Велико Търново също набира средства в помощ на бездомните животни чрез организирането на кампании и благотворителни базари. Събраните суми се използват за процедури по кастрация, лечение и прочие. \r\nМария НЕДЕВА", "date": "2018.08.14", "title": "Велико Търново: Увеличава се броят на доброволците в приюта за безстопанствени животни в село Шемшево"}
{"url": "http://www.focus-news.net/news/2018/08/14/2556164/24-vesti-makedoniya-natsionalisticheski-zakani-ot-sased-ili-sasedsko-nerazbiratelstvoi.html", "text": "Националистически закани от съсед – член на Европейския съюз, или съседско неразбирателство, което няма да има последици – анализаторите са разделени в мненията си за извинението на премиера Зоран Заев към Бойко Борисов по повод думите му, че „Илинденското въстание е македонско“, предава  скопската електронна медия „24 Вести“  като представя мненията на двама изтъкнати македонски общественици. \r\nПрофесор Йове Кекеновски пита македонския премиер дали след извинението, както той каза, за Илинденското въстание, дали ще последва забрана за употреба на термина македонски. От друга страна първият човек на северноатлантическия съвет в страната заяви, че не очаква последици и подчертава, че историята не трябва да става пречка за бъдещето. \r\n„Реакциите от нашия съсед, който иска добросъседски отношения са непремерени. Значи ако приемем общо отбелязване, те не могат да се поставят в ситуация да отнемат чувството ни, че Илинденското въстание е македонско“, заяви Йове Кекеновски. \r\n\"Не бива да се натоварваме с никаква позиция, когато има политически твърдения с твърде много история, защото тогава пътят към евроатлантическите интеграции ще бъде много по труден за нас по отношение на членството в НАТО и ЕС\", заяви Исмет Рамадани.  \r\nПревод и редакция:", "date": "2018.08.14", "title": "„24 Вести“ (Македония): Националистически закани от съсед или съседско неразбирателство?"}
{"url": "http://www.focus-news.net/news/2018/08/14/2556193/sport-igrayat-se-machovete-ot-kvalifikatsiite-za-vlizane-v-shampionskata-liga.html", "text": "Футбол:Играят се мачовете от квалификациите за влизане в Шампионската лига. Белоруският БАТЕ отстрани азербайджанския Карабах, като завърши наравно като домакин и след победа  с 1:0 в предишния двубой продължава напред.  Спартак Москва и гръцкият ПАОК завършиха наравно 0:0 и след победа на гръцкия тим в Солун с 3:2 в първия мач ПАОК продължава напред.", "date": "2018.08.14", "title": "Спорт: Играят се мачовете от квалификациите за влизане в Шампионската лига"}
{"url": "http://www.focus-news.net/news/2018/08/14/2556195/tass-zaginalite-pri-srutvaneto-na-mosta-v-genua-sa-26.html", "text": "Загиналите при срутването на моста в Генуа са 26, съобщават властите на провинция Лигурия на своята страница в социалната мрежа „Туитър“, цитирани от  TACC . \r\n„Броят на загиналите нарасна на 26 – 23 са загинали на място, един е починал в реанимацията, още две тела са извадени по-късно“, пише в съобщението. Указва се, че в болница са приети 15 души, от които девет са в тежко състояние. \r\nПо-рано италиански вестник съобщи за 35 загинали. \r\nКомпанията  „Магистрали в Италия“ съобщи, че на  моста са се извършвали ремонтни укрепителни работи към момента на произшествието. От там  отбелязват, че разследването на обстоятелствата около трагедията ще бъде възможно едва след като достъпът до мястото на инцидента стане безопасен.  Юлиян Марков", "date": "2018.08.14", "title": "ТАСС: Загиналите при срутването на моста в Генуа са 26"}
{"url": "http://www.focus-news.net/news/2018/08/14/2556192/nova-makedoniya-makedoniya-makedonskoto-pravitelstvo-vze-reshenie-za-provezhdaneto-na-kampaniyata-za-referenduma.html", "text": "Македонското правителство взе решение за провеждането на кампанията за референдума, пише електронното издание на вестник  „Нова Македония“ . \r\nПравителството днес на заседание взе решение за провеждане на кампания от обществен интерес за референдума по въпроса \"Дали сте за членство в НАТО и ЕС с приемането на Договора между Република Македония и Република Гърция?\". \r\n„Кампанията за референдума ще се проведе с цел споделяне на информация от обществен интерес за гражданите / избирателите в Република Македония, около съдържанието на споразумението с Гърция, ползите от интеграцията на Република Македония в НАТО и ЕС и плана, по който страната ще се движи към Алианса и към Съюза“, се казва в изявлението на правителството. \r\nОт правителството обясняват, че кампанията ще се води съгласно стандартите за обществени комуникации от обществен интерес и значимост, чрез обективно и информативно общуване, непартийни комуникации, както и ще се основава на принципите за  пропорционалност и рационалност. \r\n„В процеса на прилагане на информационната кампания за референдума, държавните служители по комуникации и връзки с обществеността, както и за всяка друга официална правителствена комуникация, ще работят съгласно стандартите и кодексите за поведение в рамките на Закона за административните служители и Етичния  кодекс на административните служители , както и в съответствие с универсалните принципи за почтеност, честност, обективност и безпристрастност“, се казва в изявлението на правителството. \r\nПравителството на днешната си сесия задължи всички министерства и други органи на държавната администрация, в срок от три дни да предоставят на Министерството на финансите информация за средствата, които са на разположение, които биха могли да бъдат използвани за кампанията за референдума.  Юлиян Марков", "date": "2018.08.14", "title": "„Нова Македония“ (Македония):  Македонското правителство взе решение за провеждането на кампанията за референдума"}
{"url": "http://www.focus-news.net/news/2018/08/14/2556190/the-new-york-times-ayatolah-ali-hameney-obvini-hasan-rouhani-za-krizata-zashtoto-e-preminal-cherveni-linii.html", "text": "Върховният водач на Иран аятолах Али Хаменей отправи най-острите си критики досега срещу президента на страната Хасан Роуйхани, обвинявайки го, че е преминал „червени линии“ в ядрените преговори със САЩ и други провали, които са създали икономическата криза, пише  електронното издание на вестник The New York Times . \r\nЗабележките на върховния лидер, аятолах Али Хаменей, засилиха натиска върху иранския президент Хасан Роухани, който се бори с икономически протести, гняв заради ендемична корупция, заплаха от евентуален въоръжен конфликт със Съединените щати и призиви от радикалите в Иран за оставки в неговото правителство, отбелязва изданието. \r\nОбещанията на Роухни, че договорът от 2015 г., постигнат със Съединените щати и други световни сили, би довел до икономическо възраждане в Иран, бяха осуетени, след като администрацията на Тръмп се отказа от споразумението през май и се обяви за възстановяване на американските санкции, продължава вестникът. \r\nПрез последните три месеца валутата на Иран се понижи, а големите мултинационални компании отхвърлиха плановете си да правят бизнес в страната, уплашени от силната заплаха от финансови наказания в Съединените щати, припомня още „Ню Йорк Таймс“. \r\nАятолах Хаменей заяви в понеделник, че поради настойчивостта на г-н Рухани и неговият екип им е позволил да договорят ядреното споразумение, в което Иран е ограничил ядрените си дейности в замяна на отмяна на санкциите. Въпреки това той смята, че иранските преговарящи са дали прекалено много и \"нарушиха червените линии, които бяха поставени\". \r\nАко не беше за собствения му съвет към г-н Роухани, посочи  аятолахът, \"бихме дали и повече.\" \r\nЗабележките на аятолах Хаменей, в реч, предадена по държавните медии и публикувана на неговия уебсайт и „Туитър“, показват как се е дистанцирал от Роухани, отбелязва изданието. \r\nПревод и редакция:", "date": "2018.08.14", "title": "The New York Times: Аятолах Али Хаменей обвини Хасан Роухани за кризата, защото е преминал „червени линии“"}
{"url": "http://www.focus-news.net/news/2018/08/14/2556191/ana-mpa-turski-sad-osvobodi-dvamata-gratski-voennosluzheshti-shte-ochakvat-protsesa-v-gartsiya.html", "text": "Турски съд реши във вторник освобождаването на двама гръцки военнослужещи, задържани от март, за навлизане в Турция на границата с Гърция, предава гръцката държавна агенция  ANA-MPA . \r\nСъдът от Одрин не е наложил ограничителни мерки за пътуване на двамата мъже, което означава, че им се разрешава да се завърнат в Гърция. Очаква се да се върнат в сряда. \r\nНа заседанието в съда сутринта двамата гръцки офицери и техните адвокати поискаха незабавното им освобождаване на основание, че разследването на цифровите устройства, държани от двамата мъже, не даде никакви доказателства за шпионаж.  Юлиян Марков", "date": "2018.08.14", "title": "ANA-MPA: Турски съд освободи двамата гръцки военнослужещи, ще очакват процеса в Гърция"}
{"url": "http://www.focus-news.net/news/2018/08/14/2556196/sergey-lavrov-rusiya-i-turtsiya-obsazhdat-likvidiraneto-na-poslednite-teroristichni-grupi-v-siriya.html", "text": "Русия и Турция обсъждат ликвидирането на последните терористични групи в Сирия, заяви руският външен министър Сергей Лавров по време на визитата си в турската столица Анкара, цитиран от  TACC . \r\nМосква обсъжда с Анкара ликвидацията на последните терористични групи в Сирия. Това заяви във вторник руският външен министър Сергей Лавров за резултатите от участието в срещата на посланиците и постоянните представители на Турция в международни организации. \r\n\"Разговорът протече професионално . Ние и  Турция сме заинтересовани  от решаването на много проблеми, въз основа на принципите, залегнали в Хартата на ООН, които изискват работа в екип за решаване на глобални проблеми като същевременно се зачита суверенното равенство на държавите и ненамеса във вътрешните им работи“, каза Лавров.  „Например в Сирия, където днес обсъждаме по различни канали задачите за преодоляване на съпротивата на последните терористични групи, задачата да върнем в мирния живот въоръжената опозиция, която отхвърля терористични методи и задачата за реализация в  пълен обем на  изпълнението на споразумението за зони на де-ескалация, включително и Идлиб, в целия обем на това споразумение\", продължи Лавров.  Юлиян Марков", "date": "2018.08.14", "title": "Сергей Лавров: Русия и Турция обсъждат ликвидирането на последните терористични групи в Сирия"}
{"url": "http://www.focus-news.net/news/2018/08/14/2556194/agerpres-stotitsi-protestiraha-za-peta-poredna-vecher-v-bukuresht.html", "text": "Стотици протестираха за пета поредна вечер в Букурещ, предава румънската национална агенция  AGERPRES . \r\nПротестът е протекъл мирно, като е имало  участници от всички възрасти. Някои са дошли с децата и с домашните си любимци. Протестиращите са носили румънски и европейски знамена, използвали са свирки и вувузели, като са скандират за оставка на правителството, както и „Крадци, крадци!“, „Не искаме да бъдем нация от крадци!“, „Жандармерията защитава крадците!“ \r\nВ 21:00 часа протестиращите са изпели румънския национален химн и след това са започнали да се разотиват. На Площада на победата са останали около 50 души, съобщава агенцията.  Юлиян Марков", "date": "2018.08.14", "title": "AGERPRES: Стотици протестираха за пета поредна вечер в Букурещ"}
