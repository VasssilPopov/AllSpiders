{"url": "http://www.focus-news.net/news/2019/05/22/2661215/evropeyski-izbori-2019-parlamentarnata-grupa-na-gerb-s-darenie-za-stroezha-na-hrama-na-starozagorskite-bani.html", "text": "С 3000 лева бе подпомогнат строежът на храм \"Св. Иван Рилски Чудотворец\" в курортното селище Старозагорски бани. Това стана ясно при посещение на кандидата за представител в Европейския парламент от ГЕРБ Николай Диков и народните представители Емил Христов и Радостин Танев в селото, съобщиха от пресцентъра на  ПП ГЕРБ . \"Вярата не струва пари. Хората, които се занимават с богоугодни дела, заслужават нашата подкрепа”, каза Диков.  \r\nВ срещата с фирмата, която ще строи църквата, участваха още кметът на Старозагорските бани Станчо Станев, общинските съветници Динко Михайлов и Дарина Гайдарова, зам. - кметът на Стара Загора инж. Янчо Калоянов и секретарят на администрацията Делян Иванов.  \r\nТеренът, върху който се изгражда православната църква, е собственост на Българската православна църква и е с площ от 160 кв.м.  \r\nПървата копка за храма, чийто покровител е Св. Иван Рилски Чудотворец, бе направена през лятото на 2017 година. Още тогава стана ясно, че средствата за първия етап са налични, но има необходимост от още, за да бъде факт църковната обител в курортното селище. \r\nПрез годините ПП ГЕРБ е подкрепяла изграждането и обновяването на редица църкви в Старозагорско. За най-новия храм, който има в града на липите – „Св. Игнатий Старозагорски“, партията дари 50 хил. лева. \r\nНародни представители и общински съветници също са подкрепяли домовете на вярата, като църквата в старозагорското село Могила – „Св. Георги“. \r\nОт партийната субсидия, с 25 хил. лева, бе подпомогнат преди време и манастирът „Св. Атанасий“ край чирпанското село Златна ливада.", "date": "2019.05.22", "title": "Европейски избори 2019: Парламентарната група на ГЕРБ с дарение за строежа на храма на Старозагорските бани"}
{"url": "http://www.focus-news.net/news/2019/05/22/2661211/ek-komisiyata-predlaga-da-se-uvelichi-prozrachnostta-pri-tsenoobrazuvaneto-po-verigata-za-dostavki-na-hrani.html", "text": "След като забрани нелоялните търговски практики и подобри сътрудничеството между производителите, Комисията представя третия елемент за постигане на по-лоялни практики при веригата за доставки на храни чрез въвеждането на по-голяма прозрачност при обявяването на цените по протежение на цялата верига, съобщават от  пресслужбата на ЕК. \r\nЕвропейската комисия внесе днес предложение, с което се изисква на всеки етап от веригата за доставки на храни, през който преминават продуктите на хранително-вкусовата промишленост, да се обявяват най-важните ценообразуващи елементи. \r\nРазликите между покупните и продажбените цени могат да предоставят информация за междинните разходи (като транспорт, застраховане, складиране и т.н.) между продавача и купувача. По-голямата прозрачност ще позволи да се взимат по-добри делови решения и ще подхранва доверието в лоялното ценообразуване на всеки етап на веригата за доставки на храни. Наличието на актуална и лесно достъпна информация за пазарната конюнктура също е от ключово значение за добрата конкурентоспособност на световния пазар. \r\nПредложените мерки ще обхванат месото, яйцата, млечните продукти, плодовете и зеленчуците, полските култури, захарта и зехтина. Те са разработени въз основа на системите за събиране на данни и процедурите, които вече са въведени и използвани от операторите и държавите членки при докладването на пазарна информация на Комисията, само че с разширяване на обхвата. \r\nВ съответствие с процедурите на Комисията за по-добро законотворчество, предложението е публикувано за обществено допитване за четириседмичен срок. След това то ще бъде прието от Европейската комисия и се очаква да влезе в сила шест месеца след приемането му.", "date": "2019.05.22", "title": "ЕК: Комисията предлага да се увеличи прозрачността при ценообразуването по веригата за доставки на храни"}
{"url": "http://www.focus-news.net/news/2019/05/22/2661216/afp-povedenieto-na-tramp-mozhe-da-e-za-impiychmant-ako-ignorira-kongresa-predupredi-pelasi.html", "text": "Водещият демократ в Конгреса на САЩ Нанси Пелоси предупреди, че поведението на държавния глава Доналд Тръмп е достойно за \"импийчмънт\", визирайки игнорирането му на призивите на законодателите, предава  AFP .  \r\nПредседателят на Камарата на представителите по-рано предизвика гневна реакция от лидера на Белия дом, след като Пелоси го обвини в \"прикриване\" във връзка с обвинението в предполагаемото му споразумение с Русия, както и за предполагаеми опити за възпрепятстване на разследването. \r\n\"Ето защо мисля, че тази сутрин президентът беше толкова попарен\", заяви Пелоси в рамките на събитие на Демократическата партия във Вашингтон.„Защото фактът е ясен: този президент възпрепятства правосъдието и се занимава с прикриване\", допълни тя.  \r\n\"И това би могло да бъде престъпление, достойно за импийчмънт\", допълни Пелоси. Думите й бяха посрещнати с аплодисменти, подчертава агенцията.  Тереза Герова", "date": "2019.05.22", "title": "AFP: Поведението на Тръмп може да е за \"импийчмънт\", ако игнорира Конгреса, предупреди Пелъси"}
{"url": "http://www.focus-news.net/news/2019/05/22/2661214/veliko-tarnovo-s-otkrit-urok-sas-studenti-riosv-otbelyaza-mezhdunarodniya-den-na-biologichnoto-raznoobrazie.html", "text": "С открит урок със студенти Регионалната инспекция по околна среда и води отбеляза Международния ден на биологичното разнообразие. Това съобщи за  Радио „Фокус“ – Велико Търново  Милка Асенова, от отдел Връзки с обществеността. Тя разказа, че мероприятието е продължило 90 минути, които не са били достатъчни на експертите да представят природното богатство на региона и на Националния парк. „Съвместната проява беше посветена на днешния Международен ден на биологичното разнообразие – 22 май.  Бъдещите педагози и специалисти от катедра „География“ получиха информация и примери за категориите защитени територии и биологичното разнообразие, което те съхраняват. Национален парк „Централен Балкан“ очарова младежите със запазената дива природа, привличаща хиляди посетители и изумителните пейзажи на Средна Стара планина и свързаните с нея традиции и поминък. И не на последно място – със създадените продукти в подкрепа на природозащитното образование“, обясни още Милка Асенова, като допълни, че проявата е приключила с много полезна дискусия с младежите и преподавателите им. \r\n22 май е обявен за Международен ден на биологичното разнообразие през декември 2000 г. от Генералната асамблея на Обединените нации. На този ден през 1992 г. по време на конференция в Найроби е приет текстът на Конвенцията за биологичното разнообразие. Темата за 2019-та е „Нашето биологично разнообразие, нашата храна, нашето здраве“. \r\nЛуиза ТРАНЧЕВА", "date": "2019.05.22", "title": "Велико Търново: С открит урок със студенти РИОСВ отбеляза Международния ден на биологичното разнообразие"}
{"url": "http://www.focus-news.net/news/2019/05/22/2661245/makfaks-makedoniya-wp-obyasnyava-kak-es-predade-zapadnite-balkani.html", "text": "Европейският съюз е \"предал\" Западните Балкани, пише познавачът на Балканите Ясмин Муянович в статия за водещото американско издание  The Washington Post , предава македонската информационна агенция  \"Макфакс\" , като привежда най-важните акценти в материала.  \r\nЕвропейският съюз е на прага на голяма криза, която се корени в некомпетентността на брюкселската институция, пише Мучнович за американския вестник, допълвайки, че това е история на гордост и предателство, постоянни обещания и малодушие. \r\nМуянович припомня, че през последните 16 години Брюксел обещава, че бъдещето на Балканите е в ЕС.  \r\nВ текста се припомня, че през януари Скопие и Атина решиха своя 30-годишен спор за името, след \"революцията, водена от гражданското общество в днешна Северна Македония, чиято цел бе да свали твърдоглавия националистически авторитарен режим, който почти тласна страната към нова гражданска война\". \r\n„Европейските дипломати убедиха македонците, че ако променят името си, това ще означава ускорен път към членство в ЕС и НАТО. Членството в НАТО беше осигурено, но шансовете за влизане в ЕС, което е най-голямата награда за хората в региона, са изключително малки. Казано по-просто, ЕС е излъгал, а правителствата и народите в региона са ядосани\"цитира агенцията текста на The Washington Post.   Тереза Герова", "date": "2019.05.22", "title": "\"Макфакс\" (Македония): WP обяснява как \"ЕС предаде Западните Балкани\""}
{"url": "http://www.focus-news.net/news/2019/05/22/2661217/evropeyski-izbori-2019-listata-na-gerb-i-sds-za-predstoyashtite-izbori-za-chlenove-na-evropeyskiya-parlament-be-predstavena-v-smolyan.html", "text": "Пред пълна зала в Родопски драматичен театър в Смолян бе представена листата на ГЕРБ и СДС за предстоящите избори за членове на Европейския парламент, предаде репортер на  Радио „Фокус“ – Смолян.  На събитието присъстваха водачът на листата Мария Габриел и кандидатите Асим Адемов, Андрей Новаков и Марин Захариев, която е и зам.-кмет на Смолян, областният координатор на ГЕРБ и кмет на Смолян Николай Мелемов, председателят на СДС Румен Христов, бившият евродепутат Владимир Уручев председателят на предизборния щаб Цветан Цветанов, председателят на парламентарната група на ГЕРБ д-р Даниела Дариткова, народният представител д-р Красимир Събев, областният управител Недялко Славов, кметовете на общините от ПП ГЕРБ в област Смолян, граждани и симпатизати от всички общини в региона. \r\nПред присъстващите областният координатор на ГЕРБ и кмет на Смолян Николай Мелемов заяви, че 12 години са градили партията камък по камък, но пък устойчиво. „Предстоящите избори са важни, защото всеки избор определя съдбата на нашити деца и внуци за години напред. Днес сме поставени пред това да решим съдбата на Смолян, България и другите населени места. Нашето предимство е, че никога не лъжем, защото може да покажем какво сме направили, всичко, което се прави в област Смолян може да се види. Основната ни задача е да постигнем добра европейска среда на живот, за да може нашите деца да растат тук“, поясни Мелемов. Той подчерта, че ГЕРБ е народна партия и през тези 12 години винаги са били до хората, търсили са решение на проблемите им. \r\n„Успехите на ГЕРБ са благодарение на лидера Бойко Борисов, защото благодарение на него България е пълноправен и уважаван партньор в ЕС. Без помощта на правителството няма как да се решават проблемите на малките населени места. За да наваксаме и работим с усилия и темпове, няма как без българското правителство. Едно основно условие за нашия успех е да има стабилност в България и стабилно правителство, начело с Борисов и затова Европа ни вярва. За да продължим по същия начин, много е важна и вашата подкрепа, защото вие ни давате възможност да постигаме тези неща“, посочи пред гражданите Николай Мелемов. \r\nТой подчерта, че отборът от кандидати за евродепутати от ПП ГЕРБ е балансиран и в него има умни работоспособни и човечни хора. „Той е сплав от една страна от хора, работили като евродепутати, от доказан еврокомисар и хора работили в българските общини и знаещи техните проблеми. За 12 години Владимир Уручев показа как трябва да работи евродепутата. Уверен, съм че в лицето на Марин Захариев той има достоен и добър заместник. Работейки с него 8 години, той не се промени и ще бъде достоен представител на Смолян и България в Европейския парламент“, уточни Мелемов. той допълни, че няма как да не благодари на Цветанов, който познава всеки човек във всяка община в областта. „Без него, нашата връзка с правителството щеше да бъде много трудна. Само заедно с хората можем да постигаме успехи и да вървим напред. Ще продължим по същия начин да градим заедно България. Длъжни сме пред нашите децата и нашите внуци да работим и да градим европейско бъдеще“, каза още Николай Мелемов. \r\nНели ГЕРГЬОВСКА", "date": "2019.05.22", "title": "Европейски избори 2019: Листата на ГЕРБ и СДС за предстоящите избори за членове на Европейския парламент бе представена в Смолян"}
{"url": "http://www.focus-news.net/news/2019/05/22/2661219/sport-grigor-dimitrov-nyama-da-bade-sred-postavenite-na-rolan-garos.html", "text": "Григор Димитров  няма да бъде сред 32-мата поставени тенисисти на Ролан Гарос. От турнира обявиха местата в схемата, в която Новак Джокович е водач, а другите топ позиции заемат Рафаел Надал и Роджър Федерер. \r\nВ четвъртък ще стане ясно дали Надал или Доминик Тийм ще бъдат в половината на Джокович. Федерер ще бъде в частта на Надал. \r\nПървите двубои от основната схема на Откритото първенство по тенис на Франция ще започнат в неделя. Финалът на сингъл при мъжете е на 9 юни, а при дамите - ден по-рано.", "date": "2019.05.22", "title": "Спорт: Григор Димитров няма да бъде сред поставените на Ролан Гарос"}
{"url": "http://www.focus-news.net/news/2019/05/22/2661212/evropeyski-izbori-2019-lilyana-pavlova-gerb-proveri-napredaka-na-stroitelnite-deynosti-po-dva-golemi-evropeyski-proekta-v-ruse.html", "text": "„Опитът ми ще послужи като инструмент за успешното привличане на още средства за регионално развитие и по-добро позициониране на страната ни сред останалите европейски държави“, каза днес кандидатът за евродепутат от листата на ГЕРБ и СДС за изборите за Европейски парламент Лиляна Павлова, съобщиха от пресцентъра на  ПП ГЕРБ . Тя провери напредъка по строително ремонтните дейности по улиците „Баба Тонка“ и „Райко Даскалов“ във връзка с изпълнението на проекта „Реконструкция и рехабилитация на пешеходна среда и изграждане на зони за обществен отдих“. Той е на стойност 24.3 млн. лева и е осъществяван с финансовата подкрепа на Оперативна програма „Региони в растеж“ 2014-2020г., съфинансирана от Европейския съюз чрез Европейския фонд за регионално развитие. \r\nДейностите по тези две улици, свързващи центъра на Русе с Кея, вече са завършени съгласно приетия линеен график. \r\n„По време на мандата ми като министър на регионалното развитие и благоустройство имах честта пряко да участвам в проекти, които превърнаха Русе в крайдунавската перла на България. Работата по активното развитие на града и осезаемото подобряване качеството на живот на жителите му не трябва да спира, а напротив”, добави Павлова. Тя разгледа основната пешеходна улица в Русе – „Александровска“, а впоследствие се увери и в качеството на завършилата реконструкция на бул. „Придунавски“, част от проект „Интегрирана система за градски транспорт на гр. Русе – 2 етап“. Заедно с народния представител от ГЕРБ – Русе и областен координатор на партията в Русенска област Пламен Нунев, Павлова разговаря със зам. – кмета на Община Русе д-р Страхил Карапчански. Според зам.-кмета факт е подобрената функционалност и мобилност в общината, като е даден приоритет на велосипедните и пешеходни алеи. Осигурява се опазване на околната среда чрез намаляване на вредните емисии и шумово замърсяване. Не на последно място д-р Карапчански открои по – голямата безопасност в транспорта на тази част от град Русе. \r\nСрокът за изпълнение на проекта „Интегрирана система за градски транспорт на град Русе – етап 2“ е 48 месеца, считано от 05.01.2017 г., а на „Реконструкция и рехабилитация на пешеходна среда и изграждане на зони за обществен отдих“ – 30 месеца, считано от 12.12.2016 г.", "date": "2019.05.22", "title": "Европейски избори 2019: Лиляна Павлова, ГЕРБ провери напредъка на строителните дейности по два големи европейски проекта в Русе"}
{"url": "http://www.focus-news.net/news/2019/05/22/2661218/shumen-vavezhdat-promeni-v-dvizhenieto-v-grada-na-24-may.html", "text": "Във връзка с честването на 24 май – Деня на българската просвета и култура и на славянската писменост, се въвеждат временни промени в организацията на движение. Това съобщиха от пресцентъра на  Община Шумен . За времето от 08.00 до 12.00 часа на 24 май, петък, временно се спира движението на моторни превозни средства по следните улици и участъци в града: \r\n–          по бул. „Славянски“ от Руски паметник до ул. „Адам Мицкевич“; \r\n–          по ул. „Карел Шкорпил“ /от ул. „Съединение“ до бул. „Славянски“/; \r\n–          по ул. „Адам Мицкевич“ /от ул. „Съединение“ до бул. „Славянски“/; \r\n–          по ул. „Панайот Волов“ /от ул. „Цар Иван Александър“ до бул. „Славянски“/; \r\n–          по ул. „Климент Охридски“ /от ул. „Цар Иван Александър“ до бул. „Славянски“/; \r\nВременната промяна в организацията на движение ще бъде обозначена с необходимата вертикална сигнализация.", "date": "2019.05.22", "title": "Шумен: Въвеждат промени в движението в града на 24 май"}
{"url": "http://www.focus-news.net/news/2019/05/22/2661220/dobrich-sreshta-na-tema-biblioterapiyata-poznata-i-nepoznata-organizira-narodno-chitalishte-yordan-yovkov-1870-g.html", "text": "Среща на тема „Библиотерапията – позната и непозната“ организира Народно читалище „Йордан Йовков – 1870 г.“ на 29 май. Това съобщи за  Радио „Фокус” – Варна  експертът от „Връзки с обществеността“ в читалището Димитър Стефанов. Срещата ще започне в 18.00 часа, в Мултифункционалната зала на Народно читалище „Йордан Йовков“ – 1870 г.“. Библиотеката на читалището и Библиотечно-информационният комплекс на Висше училище по мениджмънт организират среща с д-р Дончо Донев – психолог, библиотерапевт и обучител по библиотерапия. Библиотерапията е един от най-старите методи за подкрепа на хора в криза. Интуитивно хората са създавали текстове, чрез които да помагат на останалите. Всички легенди, предания, приказки са възниквали като средства, чрез които се формират и променят ценности, а чрез тях и поведението на хората. В основата на библиотерапията лежи потенциалът на \"писаните истории\" да оказват психологическа подкрепа. Ще бъдат представени основните механизми, чрез които текстът влияе върху психичното състояние. Ще бъдат разгледани психологичните основи на библиотерапевтичния процес. Участниците ще имат възможност да преживеят, макар и за кратко, ефекта от библиотерапевтичното консултиране. Събитието е подходящо за библиотекари, педагози, психиатри, психолози, социални работници, родители, хора, помагащи в отглеждането на деца и в грижи за възрастни, както и за всички, опитващи се да намерят отговори на своите въпроси в книгите.  \r\nЖулиета НИКОЛОВА", "date": "2019.05.22", "title": "Добрич: Среща на тема „Библиотерапията – позната и непозната“ организира Народно читалище „Йордан Йовков – 1870 г.“"}
{"url": "http://www.focus-news.net/news/2019/05/22/2661221/alsat-m-makedoniya-prishtina-dade-ultimatum-na-tirana-zaplashi-ya-sas-100-protsentovi-mita-za-vnosa-na-albanski-stoki.html", "text": "Властите в Прищина предупредиха, че след два месеца може да наложат 100-процентови мита за вноса на стоки от Албания, ако Тирана не отстрани препятствията  през износа на брашно, бира и картофи от Косово, предава излъчващият на албански език скопски телевизионен канал  \"Алсат-М\" , като се позовава на медиите в най-младата държава на Балканите.  \r\nПо-рано представители от Тирана и Прищина проведоха среща, в рамките на която и двете страни не успяха да постигнат съгласие за преодоляване на проблемите, свързани с износа на изброените три вида стоки в Албания. Проблемът в търговските отношения между двете страни се появи, след като Прищина премахна всички препятствия пред вноса от Албания в Косово, докато Тирана все още не е изпълнила задължението си по това споразумение. Тереза Герова", "date": "2019.05.22", "title": "\"Алсат-М\" (Македония): Прищина даде ултиматум на Тирана, заплаши я със 100-процентови мита за вноса на албански стоки"}
{"url": "http://www.focus-news.net/news/2019/05/22/2661223/evropeyski-izbori-2019-dots-georgi-lozanov-faktat-che-sme-na-danoto-po-vsichki-evropeyski-klasatsii-prechi-na-obshtestvoto-da-izbere-politicheskata-si-klasa.html", "text": "Фактът, че сме на дъното по всички европейски класации, пречи на обществото да излъчи политическата си класа, защото човек се съмнява в собствения си избор.  Това каза за обзорното предаване „Това е България“ на Радио „Фокус“  доц. Георги Лозанов. На въпрос коя теза ще надделее по изборите за ЕП доц. Лозанов заяви, че такава едва ли ще има. „Т.нар. черни лебеди – непредвидимите или изфабрикувани събития, или такива, случващи се извън кампанията – те ще наклонят везните. Влияние върху вота  ще има „Апартаментгейт“. Това нещо се разви като част или вместо изборната кампания. Оттук нататък политическата класа в България ще бъде подлагана на все по-силен натиск да се съобразява с правила, които през десетилетията на прехода бяха силно пренебрегвани“, обясни той. По думите на доц. Лозанов всяка кампания си има своята специфика. Има много сходни на нашите проблеми и в други европейски държави, каза още той и допълни, че един от сериозните е евроскептицизмът, използван като риторика, за да се стане депутат в Европейския парламент.  \r\nЦоня СЪБЧЕВА", "date": "2019.05.22", "title": "Европейски избори 2019: Доц. Георги Лозанов: Фактът, че сме на дъното по всички европейски класации, пречи на обществото да избере политическата си класа"}
{"url": "http://www.focus-news.net/news/2019/05/22/2661213/glavniyat-prokuror-sotir-tsatsarov-razporedi-proverka-na-partiynite-subsidii-obzor.html", "text": "Главният прокурор Сотир Цацаров разпореди на Върховната административна прокуратура да извърши проверка за нарушения на Закона за политическите партии при определяне на партийната субсидия за 2018 г. Повод за нея стана излъчено предаване на „Шоуто на Слави“ от 20 май 2019г, в което е представена информация, според която субсидията е следвало да бъде в размер на 32 128 844 лв., но вместо това е била предоставена (предвидена в бюджета и реално изплатена) субсидия от 38 684 384 лв. т. е. с 6 519 540 лв. повече. В резултат на тези нарушения, „цената“ на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв. Изнесени са конкретни данни за получената от всяка политическа партия субсидия в резултат на твърдяното незаконосъобразно нейно определяне и така за надвишаването на сумата, която всяка от партиите е следвало да получи в действителност. \r\nПроверката на главния прокурор трябва да установи, дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии /чл. 25 – чл. 27/ и дали е налице неправилно определяне и изплащане на суми в размер, по-висок от този по закон. За нуждите на проверката, информация ще бъде изисквана от Министерство на финансите, Централната избирателна комисия и Сметната палата. За целите на проверката ще бъде потърсено съдействието на Сметната палата, в съответствие със законовите й правомощия за финансов контрол по отношение на политическите партии и съобразно подписаното Споразумение за сътрудничество между Прокуратурата и Палатата. \r\nСъобразно Закона за политическите партии, държавна субсидия се отпуска ежегодно от централния бюджет на политическите партии и коалиции, които са регистрирани в Централната избирателна комисия за участие в избори, участвали са в последните парламентарни избори и имат избрани народни представители. Общата сума, предвидена в бюджета, се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в Народното събрание, но са получили не по-малко от едно на сто от действителните гласове на последните парламентарни избори. \r\nВъв връзка с разпоредената проверка омбудсманът Мая Манолова коментира, че финансовият министър е длъжен да даде отговори за определянето размера на партийната субсидия. Тя допълни, че очаква освен реакцията на прокуратурата такава да последва и от страна на народните представители, които също да упражнят своето правомощие на парламентарен контрол върху действията на изпълнителната власт. \"Наистина те са в деликатна ситуация, защото те са тези, които са получавали по-високите субсидии, но в крайна сметка от депутатите се очаква да контролират как изпълнителната власт спазва законите – в случая министърът на финансите,“ добави омбудсманът.  \r\nФинансовият министър Владислав Горанов обясни от своя страна, че разликата в средствата за партийни субсидии се дължи на \"несъвършенство в законодателството\". По думите му няма как при сега действащия закон за политическите партии да се получат точно 11 лева на глас, тъй като в норматива е записано, че общата сума за гласовете на всички участници в изборите трябва да се разпрeдели само между правоимащите партии и коалиции. Според него това може да се коригира само чрез промени в закона.", "date": "2019.05.22", "title": "Главният прокурор Сотир Цацаров разпореди проверка на партийните субсидии (ОБЗОР)"}
{"url": "http://www.focus-news.net/news/2019/05/22/2660785/sport-ugo-delien-pobedi-yanko-tipsarevich-i-se-klasira-na-chetvartfinalite-v-zheneva.html", "text": "Тенис: Уго Делиен от Боливия победи сърбина Янко Типсаревич и се класира на четвъртфиналите  в Женева с 2:0 сета (7:6, 6:3) за 1 час и 47 минути. Далиен ще играе на четвъртфинала с Александър Зверев, който победи латвиеца Ернест Кублис също с 2:0 сета. В сряда се играят другите шест осминафинала, като най-интересен се очертъава мача между босненеца Дамир Джумхур и Стан Вавринка.", "date": "2019.05.22", "title": "Спорт: Уго Делиен победи Янко Типсаревич и се класира на четвъртфиналите  в Женева"}
{"url": "http://www.focus-news.net/news/2019/05/22/2661224/shumen-zapochna-chastichna-podmyana-na-plochkite-po-tsentralnata-peshehodna-zona-v-grada.html", "text": "Започна частична подмяна на плочките по централната пешеходна зона в града. Това съобщиха от пресцентъра на  Община Шумен . Дейностите се изпълняват от строителна фирма, с която Общината има сключен договор. Ремонтът ще обхване и дъждоприемните шахти, които създават неудобства за минувачите. Подмяната на старите и изпочупени тротоарни плочки и поставянето на нови на мястото на липсващите, започна от района на хотел „Мадара”, като ще бъде обхванато цялото протежение на пешеходната зона до площад „Кристал”. За подмяната на плочките са осигурени средства изцяло от общинския бюджет. Дейностите следва да приключат до началото на месец юли. Ще бъдат въведени нови ограничения за достъпа на автомобили, уточниха от общинската администрация.", "date": "2019.05.22", "title": "Шумен: Започна частична подмяна на плочките по централната пешеходна зона в града"}
{"url": "http://www.focus-news.net/news/2019/05/22/2660783/pregled-na-osnovnite-temi-v-svetovniya-pechat-agentsiya-fokus.html", "text": "Напрежението между САЩ и Иран, кампанията за президентските избори в САЩ през 2020 и разпускането на Върховната Рада в Украйна са сред основните теми на световния печат. \r\n***  Президентът на Иран Хасан Рухани отхвърли възможността за преговори със САЩ, след като по-рано американският президент Доналд Тръмп увери, че Техеран винаги може да поиска диалог с Вашингтон, пише израелският вестник  The Jerusalem Post .  \r\nДвете страни изостриха реторика една срещу друга през последните седмици, след като САЩ направиха поредна стъпка към затягане на санкциите срещу близкоизточната република с цел да я принуди към отстъпки по ядреното споразумение от 2015 г.  \r\nТръмп изтегли САЩ от сделката миналата година, след което върна американските санкции срещу Иран и продължи срока им на действие по-рано този месец, като призова всички страни да преустановят вноса на ирански петро. Иран многократно отхвърля всякакви по-нататъшни преговори, докато САЩ останат извън споразумението за ядрената програма на Техеран. \r\n„Настоящата ситуация не е подходяща за преговори,  изборът ни е само съпротива\", привежда изданието думите на Рухани. \r\nТръмп предупреди, че Иран ще бъде посрещнат с „голяма мощ\", ако се опита да противодейства на интересите на САЩ в Близкия изток. Той поясни, че докладите във Вашингтон за опити да се започнат преговори са фалшиви, но „Иран ще ни се обади, ако и когато някога са готови\". \r\nКритиците обвиняват Тръмп в изпращане на смесени сигнали. Миналата седмица трима източници от администрацията във Вашингтон увериха, че Тръмп не иска война с Иран.  \r\nИран използва острата реторика като доказателство, че Тръмп е подложен на натиск от съветници като този по националната сигурност Джон Болтън. „Веднага след като заплашиха Иран, те бяха принудени да заявят, че не искат война\", подчерта Рухани, след което допълни: „Иранците никога няма да се поклонят на насилник\". \r\nРухани спечели два последователни мандата, обещавайки да облекчи международната изолация на Иран. Но решението на Тръмп да се откаже от ядрената сделка от 2015 г. не допринесе за това иранците да почувстват икономически ползи от политиките на президента им. \r\n***  Кампанията за преизбирането на настоящия държавен глава на САЩ Доналд Тръмп на изборите през 2020 г. няма да има екипи за външна политика и икономика. Отчасти целта е да се избегнат проблемите от предходното гласуване през 2016 г. около младшите съветници, които впоследствие доведоха до разследването на специалния прокурор Робърт Мюлер, поясняват от редакцията на американското издание  Washington Examiner . \r\nВместо това, екипът на Тръмп ще следва политиката на Белия дом по ключовите въпроси, отбелязват представителите на кампанията. Така за първи път от най-малко две десетилетия кандидат-президент няма да има специализирани екипи, които да обхващат проблемите по ключови въпроси като националната сигурност и икономиката. \r\n„Когато се кандидатирате за служба, отвън създавате екипите за политика и консултативните групи, защото искате да направите това. Тук политиката ще се прави в Белия дом, с федералното правителство\", поясни пред изданието Марк Лотер, директор на кампанията за стратегически комуникации на Тръмп \r\nПрез 2016 г. двама външнополитически съветници по кампанията на Тръмп изиграха голяма роля в разследването на Мюлер. И двамата бяха под подозрение за връзките си с Русия. \r\nЕдин от тях, Картър Пейдж, беше заподозрян от ФБР в действия в полза на Русия. Другият, Георгиос Пападопулос, прекара 12 дни в затвора за лъжа пред ФБР за връзките му хора, свързани с Москва. Мюлер не откри тайни споразумения между служители на кампанията на Тръмп и руското правителство, но неговото разследване беляза мандата на Тръмп.  \r\nРешението на кампанията да избегне външнополитически съветници този път би могло да позволи на екипа на Тръмп да избегне насочването на вниманието върху връзките с чужди правителства, както и да спести пари от кампанията. \r\nПредставители на кампанията на Тръмп подчертават, че специалните екипи за външна политика и икономика не са необходими за агитацията за преизбирането на настоящия президент, тъй като Белият дом показва насоките в тези области чрез действията си. Кампанията на Тръмп за 2020 г. ще следва ръководството на Държавния департамент, Министерството на отбраната, Националния съвет на икономическите съветници и други изпълнителни отдели по политиките, повечето от които вече са добре установени, подчертава изданието.  \r\n„Неговите (на Тръмп) позиции са известни\", заяви стратегът от Републиканската партия Форд О'Конъл. „..Единствената политическа позиция, върху която той трябва да работи, наистина е по-добрата здравна грижа, как ще защити съществуващите условия и ще намали медицинските разходи\", допълни стратегът.  \r\nО'Конъл заяви, че кампанията на Тръмп има „огромно предимство\" пред тези на кандидатите от Демократическата партия, които ще трябва да създадат нови политики по множество въпроси и да се опитат да ги откроят.  \r\nТака излиза, че кампанията на Тръмп не трябва да прави политика, тя трябва да „преведе” политиките на Тръмп в смислени послания за избирателите, според Тери Нелсън, политически директор на кампанията за преизбиране на президента Джордж У. Буш. „Кампанията трябва да бъде в състояние да разгърне политиката по начин, който е благоприятен за нея“, заяви Нелсън. \r\nСпроед професора по политология от Колумбийския университет Робърт Шапиро, Тръмп може да промени решението си по-напред във времето.  \r\n***  Новият държавен глава на Украйна Владимир Зеленски подписа указ за разпускането на Върховната рада и разпореди провеждането на предсрочни парламентарни избори в страната на 21 юли, съобщава киевското издание  „Страна“ . \r\n„Да се прекратят правомощията на осмия състав на Върховната Рада на Украйна. Да се назначат специални избори за Върховната Рада на Украйна на 21 юли 2019 г.”, се казва в текста на указа. \r\nДокументът влиза в сила в деня на публикуването му в официалните вестници. Кабинетът на министрите е натоварен да осигурява финансирането за предсрочните избори. \r\nЮрий Бойко подкрепи разпускането на Върховната Рада. Лидерът на „Опозиционна платформа - за живот\" съобщи, че водената от него партия е готова за избори. Представители на „Баткивщина“, НФ и БПП също одобриха свикването на предсрочни избори. \r\n***  Ирак ще изпрати делегации във Вашингтон и Техеран, за да подпомогне „спирането на напрежението\" между САЩ и Иран на фона на опасенията от отприщване на нова военна конфронтация в Близкия изток. Съответното обяви министър-председателят на Ирак Адел Абдул Махди, съобщава турският вестник  Yeni Safak . \r\n„Ще изпратим делегации в Техеран и Вашингтон, за да сложим край на напрежението между тях“, цитира изданието думите на иракския премиер.  \r\nСъгласно думите на лидера на кабинета в Багдад, в Ирак няма групировки, които биха искали да се стигне до война. Припомня се, че преди два дни в района на американското посолство в иракската столица падна ракета.", "date": "2019.05.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/22/2660784/predstoyashti-sabitiya-v-stranata-za-22-may-agentsiya-fokus.html", "text": "*** \r\nОт 8.30 часа ще се проведе редовното правителствено заседание.  \r\n*** \r\nОт 11.30 часа до село Кирково, на пътя преди ГКПП \"Маказа\" министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция.  \r\n*** \r\nВ 14.00 часа министърът на образованието и науката Красимир Вълчев ще посети Висшето училище по телекомуникации пощи (ВУТП) и ще се срещне с ръководството и студенти от висшето училище. Предвижда се министърът да се запознае с учебната база и лабораториите, както и с актуалните проекти и партньорства на училището. \r\n*** \r\nОт 10.00 часа в голямата заседателна зала на Община град Добрич зам.-министъра на образованието и науката Деница Сачева, кмета на Община Добрич Йордан Йорданов и председателя на Българската стопанска камара Радосвет Радев ще открият Дискусионен форум „Взаимодействие между бизнес и образование“. \r\n*** \r\nОт 9.00 часа IV състав на Специализирания наказателен съд ще заседава по делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.  \r\n*** \r\nОт 9.30 часа в зала 7 на НДК ще се състои конференция на тема „От грижа към самостоятелност: права и потребности на младежите, напускащи и напуснали алтернативна грижа“.  \r\n*** \r\nОт 10.00 часа XVIII състав на Специализирания наказателен съд ще гледа делото за образуване и ръководене на организирана престъпна група срещу Огнян А., Янко Я., Ивайло С., Петър М., Ангел Т., Марин Я., Антон Х., Валентин П. и Васил К.  \r\n*** \r\nОт 10.00 часа XV състав на Специализирания наказателен съд ще заседава по делото за образуване и ръководене на организирана престъпна група срещу Димитрина Р., Мария Ж., Нели К. и Надежда Т. \r\n*** \r\nОт 10.00 часа XII състав на Специализирания наказателен съд ще заседава по делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 10.00 часа в Централния военен клуб ще се състои откриване на Конференция на тема „100 години от завършване на Първата световна война: поуки и съвременност”. \r\n*** \r\nОт 10.45 часа в сградата на ГД „Национална полиция“ ще се проведе брифинг Представители на ГДНП, СДВР и ГДПБЗН ще информират за предприетите мерки, във връзка с осигуряване на реда и нормалното протичане на абитуриентските балове.  \r\n*** \r\nОт 11.00 часа в Американския център ще се състои финал на четвъртата успешна кампания „На училище в Столична библиотека“, в която се включиха училища от всички райони на град София и над 1 000 деца от 30 столични училища.  \r\n*** \r\nОт 11.00 до 17.00 часа в галерия „Академия“ на Националната художествена академия ще се проведе четвърта научна конференция „Визуалната комуникация в културния и образователен процес“. \r\n*** \r\nОт 11.00 часа VІІ състав на Специализирания наказателен съд ще гледа делото за образуване и ръководене на организирана престъпна група срещу Кирил Т., Милен В., Виктор Б., Габриел Б., Иван А., Георги К., Николай С., Красимир К., Димитър П., Иван К., Емил И., Георги З. и Ангел З.  \r\n*** \r\nОт 11.00 часа в Националния пресклуб на БТА ще се състои пресконференция „150 години Българска академия на науките. Историческите изследвания - основа на Българското книжовно дружество“. \r\n*** \r\nОт 11.00 часа в Американския център на Столична библиотека ще бъдат наградени победителите в ученическия конкурс „Вековната мъдрост на нашия град“.  \r\n*** \r\nВ 13.00 час в Министерството на правосъдието омбудсманът Мая Манолова ще проведe среща при правосъдния министър Данаил Кирилов заради проблеми с Търговския регистър. \r\n*** \r\nОт 13.00 часа III състав на Специализирания наказателен съд ще гледа квалифицирани състави за изнудване срещу Лъчезар Я. и Габриел П.  \r\n*** \r\nОт 13.30 часа XI състав на Специализирания наказателен съд ще гледа делото за образуване и ръководене на организирана престъпна група срещу Недялко Ц.  \r\n*** \r\nОт 13.30 часа ХХ състав на Специализирания наказателен съд ще гледа делото за образуване и ръководене на организирана престъпна група срещу Владимир Р., Григор Г. и Даниел Г.  \r\n*** \r\nВ 14.00 часа в Университетската библиотека \"Св. Климент Охридски\" ще бъде открита изложбата „Път към Бога” – възрожденският Самоков – град на ковачи, зографи и печатари”.  \r\n*** \r\nОт 13.00 часа в зала 6 на Националния дворец на културата ще бъде официално открита програмата „Възобновяема енергия, енергийна ефективност и енергийна сигурност“, чиито програмен оператор е Министерството на енергетиката.  \r\n*** \r\nОт 16.00 часа в Ларгото за 24-та поредна година ще бъдат връчени отличията „Златно перо“. \r\n*** \r\nОт 16.30 часа в Зала „Проф. Васил Геров“ ще се проведе музикално-поетичен пърформанс \"Любовта е равна на любов\". \r\n*** \r\nОт 17.00 до 20.00 часа Галерия Арте открива изложба-живопис на Светлин Русев. \r\n*** \r\nОт 18.00 часа в Мраморното фоайе Георги Константинов представя новата си книга „Поезията като свидетел“.  \r\n*** \r\nОт 18.30 часа в „Ларгото“ над 300 деца танцьори ще вземат участие в станалия вече традиционен за програмата на „Европейски музикален фестивал“ концерт „Европа танцува“.  \r\n*** \r\nОт 18.30 часа на Лятна естрада в Борисовата градина ще се проведе концерт концерт на Софийския духов оркестър по повод 120 години от рождението на проф. Панчо Владигеров и възстановяването на бюст-паметника на композитора. \r\n*** \r\nОт 19.00 часа в Централното фоайе на Ректората ще бъде открита изложбата „Нова българска типография II“ –  графичен дизайн и съвременна типография от български автори.  \r\n*** \r\nОт 19.00 часа в аудитория 272 на Ректората на Софийски Университет ще се състои премиера на документалния филм „Полярни изследователи\" с автор Мария Чернева.  \r\n*** \r\nОт 19.00 до 19.30 часа в градинката пред бл. 73 в ж.к. „Младост“ 1 ще се проведе протест като част от кампанията  „За чиста и уредена София 2019“. От 19.30 до 21.00 часа ще има шествие по маршрут: по бул. „Андрей Сахаров“ от кръстовището с ул. „Йерусалим“ – до кръстовището с бул. „Александър Малинов“ и обратно по бул. „Андрей Сахаров“ до кръстовището с ул. „Йерусалим“. \r\n*** \r\nОт 19.00 до 19.30 часа на ул. „Монтевидео“ № 98 в жк. „Овча купел“ 1 ще се проведе протест като част от кампанията  „За чиста и уредена София 2019“. От 19.30 до 21.00 часа ще има шествие по маршрут:  по ул. „Монтевидео“ от № 98 до кръстовището с бул. „Президент Линкълн“ и обратно по ул. „Монтевидео“ до  № 98.  \r\n*** \r\nВ 19.00 часа в зрителната зала на читалище ''Родолюбие'' ще се представи театралната постановка ''Женско царство'' по Ст. Л. Костов, която е поздрав за учителите в Община Асеновград \r\n*** \r\nОт 18.30 часа ще се проведе фолклорна вечер на певци и музиканти по повод 15-ата година от обявяването на Аксаково за град. \r\n*** \r\nОт 10.30 часа в салона на НЧ „Просвета – 1909 ще бъдат чествани 135 години ОУ \"Христо Ботев\". \r\n*** \r\nОт 12.00 часа в читалището в града ще се проведе публична лекция с дискусия на следните теми: „Защитен ли е дивият божур - символ на Божурище?“ и „Защитените територии в България“.  \r\n*** \r\nОт 12.00 часа на площад „Тройката“ две нови, артистични пейки ще станат част от облика на Бургас, инициативата е на клуб „България за младите“ към ГЕРБ.   \r\n*** \r\nВ 14.30 часа във Филхармонията ще бъдат представени етапите на строителните дейности, които предстои да бъдат осъществени за цялостното й обновяване, както и проекта за реставрация на сградата в автентичния й вид.  \r\n*** \r\nОт 17.00 часа от площада пред общината ще започне празнично шествие на тема „Биоразнообразие и Натура 2000“. То ще премине по ул. „Богориди“, ще завърши в 17.30 на Лятна сцена „Охлюва“.  \r\n*** \r\nОт 17.30 часа в Регионална библиотека \"Пейо Яворов\" Митко Иванов, съавтор в \"История на Бургас\" ще изнесе лекция на тема: „Истинската история на празника на светите братя Кирил и Методий- в България и в Бургас“. \r\n*** \r\nОт 15.00 часа в конферентната зала на Регионален исторически музей – Благоевград ще се проведе лекция на тема: „Св. Йоан Владимир и Св. Седмочисленици от Охрид. Политическа антропология и религиозен култ“. \r\n*** \r\nОт 18.30 часа във Фоайето на НЧ \"Никола Вапцаров - 1866\" ще бъде премиерата на новия роман на Снежанка Филчева - \"Бягство\". \r\n*** \r\nОт 10.00 часа в Руския център на Варненският свободен университет „Черноризец Храбър“ ще бъде открит Международния  младежки форум „Моята инициатива в образованието“.  \r\n*** \r\nОт 10.00 часа във Варненския свободен университет „Черноризец Храбър“ научно жури ще присъди на проф. д-р Георги Близнашки степен „доктор на науките“. \r\n*** \r\nОт 17.30 часа ще започне „Дългата вечер на църквите“. Различни мероприятия ще се проведат в Католическа църква „Непорочно зачатие на Дева Мария“ и Евангелска методистка епископална църква.  \r\n*** \r\nОт 18.00 часа в ИЗ „Рафаел Михайлов“ ще се състои откриване на изложба „Превъплъщенията на книгата“ с автори Светослав Косев и Симеон Желев. \r\n*** \r\nОт 18.00 часа в МДТ „Константин Кисимов“ ще се проведе благотворителен концерт в подкрепа на Никол Владкова. \r\n*** \r\nОт 19.00 часа в ДКС „Васил Левски“ ще се състои „Как ще НИ стигнат американците“ – спектакъл на Национален фолклорен ансамбъл „Българе“. \r\n*** \r\nОт 19.00 часа в Клуб 7 ще се проведе Вечер на дамската поезия.  \r\n*** \r\nОт 11.00 часа в Регионалния пресклуб на БТА ще се проведе пресконференцията във връзка с приключването на европейския проект „Трансданюб перли“. \r\n*** \r\nВ 11.00 часа кметът Огнян Ценков ще посети напълно възстановения в първоначалния му вид турски барутен склад, който се намира в Крайдунавския парк, в близост до крепостта \"Баба Вида\".  \r\n*** \r\nОт 18.00 часа в Градска концертна зала ще се състои госпъл концерт  с легендарните „Инграметс“ и Шърман Холмс.  \r\n*** \r\nОт 10.00 ч. пред кметството в селото ще започнат ремонтните дейности за подобряване на състоянието на републикански път ІІ-53 \"Поликраище - Горна Оряховица - Елена\" в участъка от км 0+000 до км 6+289 „Поликраище  -Първомайци - Горна Оряховица“. \r\n*** \r\nОт 9.30 часа в Държавен куклен театър „Дора Габе“ ще се играе куклен спектакъл „Жабокът и слънчевата дъщеря“. \r\n*** \r\nОт 10.00 до 17.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nОт 10.00 до 12.30 часа в сградата на Община Добрич ще се проведе дискусионен форум, посветен на взаимодействието между бизнеса и образованието на територията на областта. \r\n*** \r\nОт 11.00 часа в Концертна зала на Младежкия център ще се състои концерт по проект „Заедно учим, творим и играем“. \r\n*** \r\nОт 13.30 часа в Народно читалище „Й. Йовков-1870 г.“, Зала „Зорница“ ще се играе  \r\nспектакъл „Не падай духом“ на Театрална студия „Зорница“. \r\n*** \r\nОт 18.00 часа в Концертна зала „Добрич“ ще се проведе тържество „О, Будители народни“. \r\n*** \r\nОт 14.30 часа на стадион „Осогово” ще се проведе общинското състезание „Бързи, смели, сръчни”. \r\n*** \r\nОт 18.30 часа в Куклената зала на Драматичния театър ще се състои премиерата на \"Приказни мъниста\" на Школа по куклено актьорско майсторство към Общински куклен театър \"Патилан\".  \r\n*** \r\nОт 10.00 часа пред храм „Св. Иван Рилски” ще има молебен и курбан за здраве, организирани от общината. \r\n*** \r\nОт 11.00 часа в Специализираната болница за продължително лечение и рехабилитация ще бъдат отбелязани 60 години от създаването на лечебното заведение. \r\n*** \r\nОт 12.30 часа на площада в кв. „Бела вода“ ще има курбан за здраве по повод годишнина от голямото земетресение през 2012 г. \r\n*** \r\nВ 11.00 часа в центъра на населеното място ще бъде отслужен молебен за здраве. От 14.00 часа на площада в селото ще има курбан за здраве по повод земетресението от 22 май 2012 г. \r\n*** \r\nОт 17.00 часа в Галерия „Артсалон” ще бъде открита „Крачка в различното“ – изложба- керамика на  учители и ученици  по повод 80 години Обединено училище  „Т. Ненков“. \r\n*** \r\nОт 17.30 часа в ЦПЛР-ОДК ще бъде открита изложба на школите по изобразително изкуство– вернисаж. \r\n*** \r\nОт 11.00 часа в пресклуба на БТА председателят на Районната избирателна комисия Ярослав Димитров ще даде пресконференция за подготовката за предстоящите европейски избори. \r\n*** \r\nОт 13.30 часа в Гарнизонен военен клуб ще се състои тържествено събрание-концерт по повод патронния празник на Военновъздушна учебна база „Георги Бенковски“ с участието на Представителен ансамбъл на Въоръжените сили. \r\n*** \r\nОт 17.00 часа в  ХГ Дарение ,,Колекция Светлин Русев ще се състои музикално - поетичен рецитал с участието на Юри Тошмаков - цигулка и Магдалена Начева - пиано. \r\n*** \r\nОт 17.00 часа в арт зала на Регионална библиотека ,,Христо Смирненски\" ще се състои прожекция на операта ,,Луд гидия\". \r\n*** \r\nОт 19.00 часа в Драматично-куклен театър ,,Иван Радоев\" ще се състои спектакъла ,,Анини приказки и грозното патенце\" на детската театрална студия. \r\n*** \r\nОт 9.30 часа в 10 зала Окръжният съд ще гледа делото срещу Йордан С., Марин П., Александър К. и Александър Д., обвинени в отнемане на чужди вещи на обща стойност 457 352.00 лева. \r\n*** \r\nОт 10.45 часа в зала № 2 7 наказателен състав на Районния съд ще заседава по делото срещу Калин В. и Васко Д., обвинени в транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив.  \r\n*** \r\nОт 11.30 часа в зала № 10 втори наказателен състав на Районния съд ще гледа делото срещу Свилен Г., обвинен в причиняване на средна телесна повреда на турски гражданин на пътя, като деянието е извършено в пияно състояние. \r\n*** \r\nОт 14.00 часа в зала № 3 22 наказателен състав на Районния съд  ще гледа делото срещу Цветелин К., Илиян С. и Александър Г., обвинени в умишлено запалване на чуждо движимо имущество. \r\n*** \r\nОт 18.00 часа в Конферентната зала на Народна библиотека „Иван Вазов“ ще се състои премиера на втората част на книгата „Изявени пловдивчани. Личностна енциклопедия“. \r\n*** \r\nОт 20.00 часа в зала Колодрум ще бъдат връчени Годишните музикални награди на БГ Радио 2019. \r\n*** \r\nОт 10.30. ч. в зала „Свети Георги“ председателят на Районната избирателна комисия в Русе Мирослава Маркова ще даде пресконференция относно предстоящите избори за членове на Европейския парламент 2019 г. \r\n*** \r\nОт 18.00 часа в Художествената галерия ще се състои официално откриване на изложбата „Михайло Парашчук: украинският и български скулптор“.  \r\n*** \r\nОт 17.30 часа в Художествената галерия ще се проведе изложба на ателие по иконопис при храм „Света Троица“. \r\n*** \r\nОт 19.00 часа в Драматичния театър ще се играе постановката „Между два стола” от Рей Куни.  \r\n*** \r\nВ 19.00 часа в зала Сливен започва прожекцията на носителя на „Златна Палма“ от КАН ’18- „Джебчий“. \r\n*** \r\nОт 18.00 часа на площад „Олимпийски“ ще се проведе юбилеен концерт „Фолклорът – лек за душата“, посветен на 25 години ОДК и 10 години ТК „Веселие“. \r\n*** \r\nОт 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов.  \r\n*** \r\nОт 17.00 часа във фоайето на Областната администрация ще бъде открита изложбата „Лица от Деца“. \r\n*** \r\nОт 10.00 часа в двора на СУ „Трайко Симеонов“ ще се проведе състезание по националната програма „Работа на полицията в училищата“.  \r\n*** \r\nВ 13.30 часа 92 деца от първите класове на II ОУ „Д- р Петър Берон“ ще посетят Информационния център на РИОСВ по повод Международния ден на биологичното разнообразие. Втора група ще посети центъра в 15.00 часа.  ЕВРОПЕЙСКИ ИЗБОРИ 2019: \r\n*** \r\nВ 10.30 часа кандидатът за евродепутат от БСП Димитър Данчев ще проведе среща с жители в пенсионерския клуб.  \r\n*** \r\nВ 11.00 часа кандидатът за евродепутат от БСП Деница Златева ще се срещне с управителния съвет на асоциацията на рециклиращата индустрия АРИ във фирма „Екометал Инжинеринг”. \r\n*** \r\nВ 12.00 часа кандидатът за евродепутат от БСП Димитър Данчев ще се срещне с жители в Клуба на пенсионера.  \r\n*** \r\nВ 14.00 часа кандидатът за евродепутат от БСП Димитър Данчев ще се срещне с жители в пенсионерския клуб.  \r\n*** \r\nОт 17.30 часа кандидатите за евродепутати от ГЕРБ Андрей Ковачев и Жечо Станков ще присъстват на хепънинг в парк „Овча купел“. \r\n*** \r\nВ 18.00 часа в ресторант „Форум” в НДК кандидатите за евродепутат от БСП Елена Йончева, Петър Витанов, Мариела Модева и Румен Гечев ще се срещнат с културни дейци по повод 24 май. В 18.30 часа в зала „Витоша” в Интер Експо Център Петър Витанов, Цветелина Пенкова и Момчил Неков ще проведат среща с младежта. \r\n*** \r\nВ 19.00 часа в комплекс Кредо кандидатът за евродепутат от БСП Димитър Данчев \r\nще уважи честването на 100 години от основаването на партийна организация в селото. \r\n*** \r\nВ 11.30 часа в офиса на ГЕРБ кандидатите за евродепутати Асим Адемов и Марин Захариев ще се срещнат с граждани.  \r\n*** \r\nВ 16.00 часа на ул. \"Даме Груев\" 25 кандидатът за евродепутат от БСП Валери Жаблянов ще се срещне с  интелектуалци и хора от сферата на образованието. В 18.00 часа в Градския парк срещу общежитията на Американски университет Деница Златева и Валери Жаблянов ще присъстват на празничен концерт. \r\n*** \r\nОт 9.00 часа в партийния съвет на БСП кандидатът за евродепутат Велизар Енчев ще проведе среща с журналисти.  \r\n*** \r\nВ 12.45 часа кандидатите за евродепутати от ГЕРБ Асим Адемов и Марин Захариев ще бъдат на центъра на девинското село, където ще се срещнат с местното население.  \r\n*** \r\nВ 14.00 часа кандидатите за евродепутати от ГЕРБ Асим Адемов и Марин Захариев ще посетят шивашки цех на ул. „Родопи“ 20.  Заедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов. \r\n*** \r\nВ 10.00 часа кандидатът за евродепутат от БСП Велизар Енчев ще проведе среща с офицери от запаса. \r\n*** \r\nОт 10.00 часа в залата на хотел „Диамант“ кандидатите за евродепутати от ГЕРБ Асим Адемов и Марин Захариев ще се срещнат със симпатизанти.  \r\n*** \r\nВ 17.30 часа кандидатът за евродепутат от БСП Димитър Данчев ще посети училище „Тодор Пеев”.  \r\n*** \r\nОт 11.00 часа в Златарица кандидатът за евродепутат от БСП Велизар Енчев ще проведе среща с жители. \r\n*** \r\nВ 11.00 часа кандидатите за евродепутати от БСП Иво Христов и Иван Кръстев ще се срещнат с обществеността.  \r\n*** \r\nОт 18.30 часа кандидатът за евродепутат от ГЕРБ Ивелина Василева ще се срещне с жители на града. Тя ще посети откритата предизборна приемна, която се намира на булевард „България“. След това Ивелина Василева ще присъства на дискусия с гражданите в салона на народно читалище „Димитър Полянов“, което се намира на ул. „Трети март 1“.  \r\n*** \r\nВ 14.00 часа кандидатите за евродепутати от БСП Иво Христов и Иван Кръстев ще се срещнат с граждани в клуба на БСП. В 17.30 часа Христов и Кръстев ще се срещнат с граждани в ХГ \"Проф. Илия Петров\". \r\n*** \r\nВ 11.00 часа в залата на общината кандидатът за евродепутат от БСП Сергей Станишев ще се срещне с обществеността.  \r\n*** \r\nВ 12.30 часа пред партийния съвет кандидатът за евродепутат от БСП Сергей Станишев \r\nще проведе среща с жители на селото. \r\n*** \r\nВ 19.30 часа в големия салон на читалището кандидатът за евродепутат от БСП Крум Дончев ще се срещне с граждани и ще присъства на концерт. \r\n*** \r\nВ 10.00 часа в кв. „Батановци“ кандидатът за евродепутат от БСП Румен Гечев ще се срещне с учители.  \r\n*** \r\nВ 14.00 часа в Културният дом кандидатът за евродепутат от БСП Сергей Станишев ще се срещне с гражданите на града.  \r\n*** \r\nВ 16.00 часа кандидатът за евродепутат от БСП Димитър Данчев ще посети Клуб на пенсионера.  \r\n*** \r\nОт 18.00 часа в залата на Родопски драматичен театър ще бъде представена листата на ГЕРБ и СДС за предстоящите избори за членове на Европейския парламент. В събитието ще участват кандидатите за евродепутати Мария Габриел, Асим Адемов, Марин Захариев и Илия Лазаров. На представянето ще присъстват още председателят на ПГ на ГЕРБ д-р Даниела Дариткова, председателят на СДС Румен Христов, народният представител д-р Красимир Събев, бившият евродепутат Владимир Уручев, областният координатор на ГЕРБ и кмет на Смолян Николай Мелемов. \r\n*** \r\nВ 16.30 часа в Областният съвет на БСП кандидатът за евродепутат Сергей Станишев \r\nще даде пресконференция. В 17.00 часа в залата на читалището в Търговище Сергей Станишев ще проведе среща с обществеността. \r\n*** \r\nВ 11.00 часа водачът на листата на ГЕРБ и СДС за европейските избори Мария Габриел ще посети Културно-информационен център „Безистен“, който бе обновен по европейски проект през 2015 година. В 11.10 часа Мария Габриел ще разгледа Интерактивния музей на открито „Европа в Ямбол“, разположен на централния площад на ул. „Г.С.Раковски“ в Ямбол. Там тя ще срещне и с членове и симпатизанти на ГЕРБ.", "date": "2019.05.22", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2019/05/22/2661225/faz-evrokomisaryat-verya-yourova-faktat-che-ne-znaem-nishto-za-golyama-ataka-za-dezinformatsiya-za-izborite-za-ep-ne-oznachava-che-takava-nyama.html", "text": "В навечерието на изборите за Европейски парламент комисарят по правосъдието Вера Йоурова подчерта, че е налице заплаха от изборна манипулация чрез мащабни фалшиви новинарски кампании, които не са забранени, отбелязва германският национален ежедневник  Die Frankfurter Allgemeine Zeitung . \r\n\"Фактът, че към момента не знаем нищо за голяма атака за дезинформация, не означава, че такава няма\", заяви чехкинята пред германска медия, като допълни: \"Може би такава атака просто не е била открита досега\". \r\nЙоурова също така посочи, че европейските избори далеч не са приключили. \"Остават ни още няколко дни. Това не е параноя, това е малко предпазливост. Важно е да се подготвите. Европейските избори ще започнат този четвъртък във Великобритания и Нидерландия, а в неделя приключват във всички 28 страни от ЕС\", припомни еврокомисарят. Тереза Герова", "date": "2019.05.22", "title": "FAZ: Еврокомисарят Веря Йоурова: Фактът, че не знаем нищо за голяма атака за дезинформация за изборите за ЕП, не означава, че такава няма"}
{"url": "http://www.focus-news.net/news/2019/05/22/2661222/evropeyski-izbori-2019-mariya-gabriel-gerb-i-na-tezi-izbori-iskame-da-kazhem-ne-na-ezika-na-omrazata-i-da-na-otnoshenieto-ni-edin-kam-drug-i-na-tova-da-gradim-zaedno.html", "text": "В Смолян и областта е събрана цяла България – талантливи млади хора, опитни възрастни, талантливи кметове, но най-ценното са хората. Това е най-ценното, което ни давате. Това заяви в Смолян водачът на листата за евродепутати от ГЕРБ и СДС Мария Габриел, предаде репортер на  Радио „Фокус“ – Смолян . „И на тези избори, нашият отбор с всеки един от нас иска да каже \"не\" на езика на омразата, не на разединението и конфронтацията, \"да\" на отношението ни един към труд, на уважението ни и това да градим заедно, за да може Европа да се усети и в най-малкото населено място. Затова трябва де ни подкрепите – за силна и уважавана България. За страна, която казва, че знаем как да отстояваме интересите на България, за да може Европа до достигне и до най-отдалеченото училище, най-далечното стопанство, ферма или проект, то е наша всекидневна грижа и това искаме да показваме“, призова Габриел. Тя подчерта, че България трябва да се покаже в Европа с това, които е изградено от активни хора, с конструктивна мисъл за полза и справяне с предизвикателствата, с мисъл за работа и всеотдайност. „Нека изпратим послание на предстоящите избори – да на Европа, която дава перспективи и възможности. Предстоят ключови месеци за България в Европейския парламент. Защитили сме силен бюджет за България, но той не е окончателно приет. Ние, отборът на ГЕРБ и СДС знаем как директно да говорим за запазване на бюджета за земеделие и силна кохезионна политика, за регионалната политика“ отбеляза Мария Габриел. Тя каза още, че всички трябва да направим България и Европа нещо, което зависи от всеки един от нас и носи полза на всеки от нас. \r\nНели ГЕРГЬОВСКА", "date": "2019.05.22", "title": "Европейски избори 2019: Мария Габриел, ГЕРБ: И на тези избори искаме да кажем \"не\" на езика на омразата и \"да\" на отношението ни един към друг и на това да градим заедно"}
{"url": "http://www.focus-news.net/news/2019/05/22/2660787/vzglyad-shte-sprat-li-evropeytsite-da-plashat-s-rusnatsite.html", "text": "Ще спрат ли европейците да плашат с руснаците, коментира руският вестник  “Взляд“ .  \r\nВ четвъртък ще започнат изборите за Европейски парламент – третите в света избори по броя на гласуващите в тях гласоподаватели. Резултатът от тези избори е много важен за европейската интеграция: в борбата срещу антисистемните сили настоящите европейски елити използват всички възможни средства. Включването на темата за „руската интервенция“ като една от основните теми в САЩ - това е последният скандал в Австрия. Ще се отрази ли това на гласуването на европейските гласоподаватели? \r\nФактът, че скандалът със вицеканцлера и лидера на Австрийската партия на свободата Хайнц-Кристиан Щрахе стана само няколко дни преди изборите за Европейски парламент, не е просто случайно, а напълно естествено. \"Руската тема\" – запис, направен преди две години, когато Щрахе все още не е бил в правителството в този случай не е директен удар върху австрийско- руските отношения. \r\nВъпреки че Австрия е една от най-дружелюбните към Русия страни на Европейския съюз (австрийският президент посети Москваи бе придружен от външния министър, на чиято сватба Путин присъства миналата година), и почти всички австрийски партии подкрепят развитието на връзките с Русия, както и изграждането на „Северен поток-2“, в който местните фирми играят важна роля - това е друг въпрос. Необходимо е да се нанесе удар на евроскептиците в навечерието на изборите за Европейски парламент, които ще се проведат от 23 до 26 май, както чрез австрийската (Партия на свободата) върху всички останали, най-вече германските евроскептици.  \r\nДеветите преки избори за Европейски парламент (първите бяха проведени преди четиридесет години) ще бъдат сериозно изпитание не само за Европейския съюз. За Русия, която е в състояние на санкционна война с ЕС като цяло и в същото време възстановява отношенията си с повече европейски страни, интересът към изборните резултати е от голямо значение. Характерът на руските отношения с Европейския съюз зависи от това как се променя балансът на силите в европейското лидерство. \r\nИзлизането на Великобритания от ЕС (между другото все още обратимо), последователното и необратимо влошаване на противоречията и отношенията между ЕС и САЩ (все още част от обединения Атлантически Запад), принуждавайки Европа да поеме отговорност за себе си, кризата на доверието както в управляващите елити и по-конкретно в политиката на европейска интеграция, която те преследват за сметка на намаляването на значението на националните държави - това са основните проблеми на Европейския съюз. Конфронтацията с Русия, наложена на Европа от англосаксонците, също е един от най-важните европейски проблеми, които Европейският съюз иска, но засега не може да реши. \r\nВ същото време руското направление има вътрешнополитическо европейско измерение - те се опитват да използват руската тема, за да дискредитират националистите-евроскептици. \r\nПо-често тях ги наричат не само популисти, ултра-десни или ултра-леви радикали (макар и в условия на абсолютна ерозия на традиционно дясно и ляво, новите сили просто заемат своята ниша, не като радикални екстремисти), но също и про-руски, пропутински сили. И въпросът тук не е в това, че част от евроскептиците имат искрено желание да „се разберат” с Русия, обяснено както с абсолютно прагматично схващане за взаимноизгодни икономически и политически връзки, така и чрез общи идеологически нагласи с Русия, например чрез залагане на традиционни ценности и национален суверенитет.  Според идеите на сегашните европейски елити етикетът „проруски” трябва да маргинализира и демонизира евроскептиците, да изплаши избирателите от тях. Но ще проработи ли? \r\nВ същото време почти всички (с изключение на поляците) се противопоставят на конфронтацията с Русия. Победа в САЩ на Доналд Тръмп и Брекзит дадоха допълнителна сила на тези партии, защото зад всичко това, както и нарастващата популярност на евроскептиците, стои недоволство от процеса на глобализация в една или друга форма. \r\nНещо повече, колкото повече „руски връзки“ бяха намерени (т.е. дори не истински, а просто колкото повече пишеха за тях), толкова по-голяма ставаше популярността, например, на „Алтернатива за Германия“. Разбира се, не може да се каже, че за европейският избирател отношенията с Русия са най-добрата препоръка за него, но със сигурност не го плашат. \r\nНещо повече, много често тези „руски връзки“или се оказват просто смешни (някой се срещна с руснаци или отиде в Русия), или пък измами на специалните служби (както се вижда от случая на Щрахе). Това обаче не спира производителите на \"руската следа\" – точно в кампанията за настоящите избори за Европейския парламент бяха публикувани много истории за \"намесата на Москва\" и \"руските връзки\" - в Германия, Чехия, Франция ...Но главната бомба трябваше да стане видеозаписа с лидера на Австрийската партия на свободата. \r\nЩе помогне ли \"руската тема\" да бъдат спрени евроскептиците? \r\nНе. Проучванията в 29 страни показват, разбира се, различна картина, но никой не се съмнява, че европейските скептици ще завършат с голямо представителство в Европейския парламент за първи път в историята. Дали ще има 150 или дори повече (ако броим левите евроскептици като Меланшон), техният глас в обединена Европа вече не може да бъде пренебрегнат. И ако засега тяхното влияние върху формирането на лидерството на ЕС ще бъде само непряко, тогава до следващите избори те могат да станат основната европейска сила, пише изданието.  Юлиян Марков", "date": "2019.05.22", "title": "„Взгляд“: Ще спрат ли европейците да плашат с руснаците"}
{"url": "http://www.focus-news.net/news/2019/05/22/2660789/sport-barselona-iska-da-kupi-napadatel-ot-selta-vigo.html", "text": "Футбол: Барселона е отправила оферта на стойност 25 милиона евро за нападателя на Селта Виго Максимилиано Гомес, информира радио  „Galega“ . \r\nОфертата на Барселона е по-малка от сумата, която е записана в освобождаващата клауза на Гомес със Селта Виго - 50 милиона евро. Ръководството на Селта Виго смята, че сега е подходящ момент Гомес да бъде продаден, но те ще искат поне 40 милиона евро за уругвайския нападател, коментира радиото.", "date": "2019.05.22", "title": "Спорт: Барселона иска да купи нападател от Селта Виго"}
{"url": "http://www.focus-news.net/news/2019/05/22/2660790/afp-sasht-sa-zapodozryali-nova-himicheska-ataka-v-siriya.html", "text": "Съединените щати съобщиха, че подозират, че сирийските правителствени сили са извършили нова химическа атака и заплашват с решителен ответен удар, предава  AFP . \r\nДържавният департамент заяви, че все още проучва индикациите, че режимът е използвал химически оръжия в неделя по време на офанзивата си в Идлиб, най-големият район в Сирия, контролиран от бунтовнически групировки \r\n\"Все още събираме информация за този инцидент, но повтаряме нашето предупреждение, че ако режимът на Асад използва химическо оръжие, Съединените щати и нашите съюзници ще реагират бързо и правилно\", заяви в изявление говорителят на Държавния департамент Морган Ортагус. \r\nТя също така осъди Русия за \"кампания за дезинформация\", като се опитва да обвинява други страни за химически атаки. \r\n\"Виновността на режима на Асад в ужасяващите атаки с химическо оръжие е неоспорима\", каза Ортагус.  Юлиян Марков", "date": "2019.05.22", "title": "AFP: САЩ са заподозряли нова химическа атака в Сирия"}
{"url": "http://www.focus-news.net/news/2019/05/22/2660786/tass-sasht-sa-dali-na-turtsiya-dve-sedmitsi-da-se-otkazhe-ot-ruskite-raketni-sistemi-s-400.html", "text": "След малко повече от две седмици Турция трябва окончателно да вземе решение по въпроса за закупуването на американски изтребители - бомбардировачи F-35, вместо руските противовъздушни ракетни системи С-400. В обратния случай САЩ заплашват Анкара с най-негативните последици, съобщи във вторник американският телевизионен канал CNBC, като цитира източници в Държавния департамент, предава  TACC \r\nСпоред техните данни Вашингтон настоява Анкара да отмени покупката на С-400 до края на първата седмица на юни. Това предложение на Съединените щати е окончателно, няма да има друго забавяне, подчертаха източниците на канала. \r\n\"Страните от НАТО трябва да доставят военно оборудване, което се съчетава със системите на НАТО. Руските системи не отговарят на тези стандарти\", цитира един от източниците от Държавния департамент. \"Ние подчертаваме, че Турция ще се изправи пред реални и отрицателни последици, ако завърши процедурата за получаване на С-400\", добави източникът. Изключване от програмата F-35, възстановяване на разходите за 100 поръчани, но не доставени самолети, налагане на американски санкции и наказания чрез НАТО са очакваните последствия за Турция. \r\nМиналия петък се проведе среща в Истанбул между турския президент Тайип Ердоган и председателя на Съвета на федерацията Валентина Матвиенко. Според нея турският лидер е уверил, че Анкара ще изпълни договора за закупуване на противовъздушни ракетни системи С-400 от Руската федерация, въпреки безпрецедентния натиск върху страната му.  Юлиян Марков", "date": "2019.05.22", "title": "ТАСС: САЩ са дали на Турция две седмици да се откаже от руските ракетни системи С-400"}
{"url": "http://www.focus-news.net/news/2019/05/22/2660793/the-times-mnogo-deputati-konservatori-shte-othvarlyat-proekta-za-sporazumenie-na-tereza-mey.html", "text": "Депутати консерватори, включително Борис Джонсън, отхвърлиха „новата сделка за Брекзит“, която бе предложена от Тереза Май вчера, в опит да се преодолее застоя в британския парламент, пише британският вестник  The Times . \r\nПремиерът разгледа перспективата за втори референдум и пълен митнически съюз с ЕС до следващите избори, за да спечели подкрепата на партиите за нейните предложения. \r\nВъпреки това, след като тя представи пакета, опашката от 34 депутати консерватори, които по принцип са против нейната сделка, почти се удвои. Опитът да се привлекат депутатите от Лейбъристката партия също се оказа неуспешен. \r\nМинистрите-„брекзитиъри“ от кабинета нарекоха  планът на премиера „обречено и безотговорно последно хвърляне на заровете“. Те искат премиерът да позволи на своя наследник да намери начин да премине през безизходицата. \r\nТвърди се, че Мей е твърдо решена да продължи днес с ново изявление в Парламента, в което тя описва своята сделка. Тя обеща да публикува пълните подробности за своя компромисен пакет, включително законопроекта за споразумението за оттегляне, в рамките на дни. \r\nВчера премиерът използва реч в Централен Лондон, за да предупреди депутатите, че ще имат \"последен шанс\" следващия месец, за да извадят Великобритания от блока със споразумение. Друго отхвърляне би оставило сделката за Брекзит „мъртва“ и добави, че „е изпробвала всичко, което е възможно, за да намери начин“, включително предложението й да „се откаже от работата, която обича, по-рано, отколкото би искала“. \r\nЗащитавайки „трудното си решение” да започне преговори с лейбъристите, тя каза, че няма да се откаже от усилията си да постигне междупартиен консенсус. Основната й оферта – от ратифицирането на сделката да зависи гласуването за втори референдум в парламента - беше насочено към лейбъристите. Джереми Корбин нарече планът й „преработка на лошата стара сделка“. \r\nДоминик Рааб, бивш министър за Брекзит, каза: „Не мога да подкрепя законодателството, което би било средство за втори референдум или митнически съюз. И двата варианта биха възпрепятствали, вместо да доставят Брекзит - и ще нарушат нашите ясни обещания“. \r\nДейвид Джоунс, бивш министър за Брекзит, каза пред The Daily Telegraph: „Аз съм депутат от 14 години и никога не съм виждал такъв гняв сред колегите си. Тя е отчаяна, тя е заблудена и е обречена“. \r\nДжереми Корбин заяви: „Ние няма да подкрепим преопакования вариант на същата стара сделка - и е ясно, че това слабо и дезинтегриращо правителство не е в състояние да изпълни своите ангажименти.“  Юлиян Марков", "date": "2019.05.22", "title": "The Times: Много депутати консерватори ще отхвърлят проекта за споразумение на Тереза Мей"}
{"url": "http://www.focus-news.net/news/2019/05/22/2660792/izvestiya-shte-poprechi-li-daniya-na-severen-potok-2.html", "text": "Ще попречи ли Дания на „Северен поток-2“, коментира руският вестник  “Известия“ \r\nМиналата седмица компанията - оператор на газопровода \"Северен поток - 2\" Nord Stream 2 AG призна за възможността за забавяне на пускането в експлоатация на съоръжението. Това ще се случи, ако строителството ще трябва да се извърши по нов маршрут, чийто проект беше изпратен на датските власти през април. Ако строителството продължи със същите темпове, няма да е трудно да се изпълни официално обявената дата за откриване - 1 януари 2020 година. \r\nФакт е, че в края на 2017 г. датският парламент прие закон, забраняващ изпълнението на тръбопроводни проекти в териториалните води на страната, а трасето минаваше през тях. По-късно, през август 2018 г., строителите на газопровода предложиха на Копенхаген втори вариант. Този вариант предвиждаше поставянето на тръбите не в териториалните води, а само в изключителната икономическа зона на Дания в Балтийско море, така че да не попада под забраната. \r\nВъпреки това в края на март Датската енергийна агенция (DEA) поиска от операторите на „Северен поток-2“ да помислят отново за маршрута и да включат опцията за заобикаляне на остров Бьорнхолм от югоизток. Представители на DEA смятат, че поставянето на газопровод на участък от дъното на Балтийско море, чийто статут наскоро бе регламентиран от споразумения между Дания и Полша, може да бъде оптимално от екологична гледна точка. В същото време предишните два маршрута не са официално отхвърлени. \r\nСъздаването на проект на новия маршрут ще отнеме до шест месеца или дори повече, докато оспорването на предишните маршрути може да се забави с години. Като цяло това е в съответствие с заявените интереси на датското правителство. Миналата година министър-председателят на тази страна Ларс Расмусен недвусмислено заяви, че макар че едва ли е възможно да се предотврати напълно изграждането на газопровода, неговият кабинет ще се опита да отложи въвеждането на обекта в експлоатация. \r\nТака в случай на забавяне загубите ще възлязат на милиарди долари. В крайна сметка те ще определят или за потребителите, или за Газпром и други участници в проекта, които може да се наложи да намалят цените под натиска на конкуренцията с втечнен природен газ, доставян извън Европа, главно от Катар и САЩ. \r\nЕвентуално забавяне в пускането на тръбопровода дава, ако не коз, то поне малко предимство на украинските власти в преговорите за нов транзитен договор от 2020 година.  Юлиян Марков", "date": "2019.05.22", "title": "„Известия“: Ще попречи ли Дания на „Северен поток-2“"}
{"url": "http://www.focus-news.net/news/2019/05/22/2660796/tass-nikolas-maduro-e-naredil-na-voennite-da-zadarzhat-nezabavno-predatelite-sred-svoite-reditsi.html", "text": "Николас Мадуро е наредил на военните да задържат „незабавно“ предателите сред своите редици, цитира думите му  TACC .  \r\nВъоръжените сили на Венецуела трябва постоянно да бъдат готови да отблъснат евентуални заплахи и да запазят единството си в редиците си. Това заяви президентът на Боливарската република Николас Мадуро по националното Union Radio. \r\n\"Казвам на всички командири, че трябва да имате такъв морал и такава дисциплина. Бъдете готови 24 часа да защитите правото на мир. Ако се появи предател, той трябва незабавно да бъде задържан“, заяви Мадуро по радиото. \r\nНа 30 април група военни премина на страната на опозиционния лидер на Венецуела Хуан Гуайдо, след което започнаха мащабни протестни действия в страната. По време на демонстрациите, придружени от сблъсъци със силите за сигурност, няколкостотин души бяха ранени, а пет души бяха убити. Според неправителствени организации по време на протестите са задържани почти 340 души. \r\nЗа участие в неуспешния бунт 55 души бяха уволнени от редиците на венецуелските въоръжени сили, включително генерал Мануел Фигера, който ръководише Боливарската национална разузнавателна служба.  Юлиян Марков", "date": "2019.05.22", "title": "ТАСС: Николас Мадуро е наредил на военните да задържат „незабавно“ предателите сред своите редици"}
{"url": "http://www.focus-news.net/news/2019/05/22/2660794/afp-donald-tramp-e-nominiral-nov-ministar-na-voennovazdushnite-sili.html", "text": "Американският президент Доналд Тръмп съобщи във вторник, че е номинирал бившия посланик и бизнесмен от Аризона Барбара Барет за министър на Военновъздушните сили, предава  AFP .  \r\n68-годишната Барбара Барет е посланик на САЩ във Финландия от 2008 до 2009 г. при администрацията на Джордж Буш. Тя също така председателстваше Център за аеронавтика и развитие, „Аероспейс Корпорейшън“ до 2017 година. \r\n„Тя ще бъде изключителен министър!“-написа президентът в социалната мрежа „Туитър“. \r\nБивш адвокат и пилот-изпитател, Барет е член на борда на „Ранд Корпорейшън“, мозъчен тръст, който предоставя изследвания и анализи на американските въоръжени сили. \r\nТя и нейният съпруг Крейг, бивш главен изпълнителен директор на американския технологичен гигант „Интел“, са големи републикански дарители. Барет се кандидатира за губернатор на Аризона от Републиканската партия през 1994 г., първата жена, която направи това, но не успя да осигури кандидатурата на своята партия. \r\nАко кандидатурата й бъде потвърдена, Барет ще наследи друга жена, Хедър Уилсън, на поста министър на Военновъздушните сили. \r\nИмето на Уилсън се появи като потенциален кандидат за поста на министъра на отбраната Джим Матис, който подаде оставка през декември поради различията по отношение на политиката на Тръмп за Сирия и други въпроси. \r\nУилсън се оттегли през март, след като стана ясно, че временният министър на отбраната Патрик Шанахан ще остане на този пост.  Юлиян Марков", "date": "2019.05.22", "title": "AFP: Доналд Тръмп е номинирал нов министър на Военновъздушните сили"}
{"url": "http://www.focus-news.net/news/2019/05/22/2660799/16-godishno-momche-be-namushkano-s-nozh-v-stolitsata-obzor.html", "text": "На 20 май в 21.37 ч. е подаден сигнал в „Спешна помощ“ за инцидент в локалното платно при хотел „Плиска“ на ъгъла с ул. „Коперник“. Екипът на „Спешна помощ“ пристига на място в 21.41 ч. и установява 16-годишно момче с прободни рани в областта на гръдния кош, което е в тежко състояние. Пострадалият е транспортиран по най-бързия начин в детска противошокова зала на „Пирогов“. По-късно вечерта момчето е оперирано. В болницата състоянието му е стабилизирано и 16-годишният младеж е настанен за лечение и активно наблюдение в детската реанимация на УМБАЛСМ \"Н. И. Пирогов\". \r\nЗа нападението над момчето има задържан заподозрян. Инцидентът е станал след дискотека, в която са се намирали младежи предимно на възраст между 15 и 16 години, като полицията работи с всички, които са присъствали.  \r\nПред журналисти  министърът на вътрешните работи Младен Маринов  уточни, че се изяснява дали причината за инцидента с 16-годишното момче е спор за момиче или за футболни отбори. „Към момента имаме предполагаем извършител, който е задържан, но тъй като е непълнолетен, с него работят колегите от Детска педагогическа стая\", заяви министърът. \"За пореден път виждаме, че има сериозно напрежение и агресия сред подрастващите, при дадена такава ситуация се стига до тежки инциденти“, коментира още Маринов. \r\nДеница КИТАНОВА", "date": "2019.05.22", "title": "16-годишно момче бе намушкано с нож в столицата (ОБЗОР)"}
{"url": "http://www.focus-news.net/news/2019/05/22/2660800/pregled-na-osnovnite-temi-v-ruskiya-pechat-agentsiya-fokus.html", "text": "Опитите за компроментиране на евроскептичните партии, които биват наричани \"проруски\", смяната на властта в Украйна и възможността за повдигане на обвинения на досегашния президент Петро Порошенко и проблемите пред изграждането на газопровода \"Северен поток-2\" . \r\n*** Ще спрат ли европейците да плашат с руснаците, коментира руският вестник  “Взляд“ .  \r\nВ четвъртък ще започнат изборите за Европейски парламент – третите в света избори по броя на гласуващите в тях гласоподаватели. Резултатът от тези избори е много важен за европейската интеграция: в борбата срещу антисистемните сили настоящите европейски елити използват всички възможни средства. Включването на темата за „руската интервенция“ като една от основните теми в САЩ - това е последният скандал в Австрия. Ще се отрази ли това на гласуването на европейските гласоподаватели? \r\nФактът, че скандалът със вицеканцлера и лидера на Австрийската партия на свободата Хайнц-Кристиан Щрахе стана само няколко дни преди изборите за Европейски парламент, не е просто случайно, а напълно естествено. \"Руската тема\" – запис, направен преди две години, когато Щрахе все още не е бил в правителството в този случай не е директен удар върху австрийско- руските отношения. \r\nВъпреки че Австрия е една от най-дружелюбните към Русия страни на Европейския съюз (австрийският президент посети Москваи бе придружен от външния министър, на чиято сватба Путин присъства миналата година), и почти всички австрийски партии подкрепят развитието на връзките с Русия, както и изграждането на „Северен поток-2“, в който местните фирми играят важна роля - това е друг въпрос. Необходимо е да се нанесе удар на евроскептиците в навечерието на изборите за Европейски парламент, които ще се проведат от 23 до 26 май, както чрез австрийската (Партия на свободата) върху всички останали, най-вече германските евроскептици.  \r\nДеветите преки избори за Европейски парламент (първите бяха проведени преди четиридесет години) ще бъдат сериозно изпитание не само за Европейския съюз. За Русия, която е в състояние на санкционна война с ЕС като цяло и в същото време възстановява отношенията си с повече европейски страни, интересът към изборните резултати е от голямо значение. Характерът на руските отношения с Европейския съюз зависи от това как се променя балансът на силите в европейското лидерство. \r\nИзлизането на Великобритания от ЕС (между другото все още обратимо), последователното и необратимо влошаване на противоречията и отношенията между ЕС и САЩ (все още част от обединения Атлантически Запад), принуждавайки Европа да поеме отговорност за себе си, кризата на доверието както в управляващите елити и по-конкретно в политиката на европейска интеграция, която те преследват за сметка на намаляването на значението на националните държави - това са основните проблеми на Европейския съюз. Конфронтацията с Русия, наложена на Европа от англосаксонците, също е един от най-важните европейски проблеми, които Европейският съюз иска, но засега не може да реши. \r\nВ същото време руското направление има вътрешнополитическо европейско измерение - те се опитват да използват руската тема, за да дискредитират националистите-евроскептици. \r\nПо-често тях ги наричат не само популисти, ултра-десни или ултра-леви радикали (макар и в условия на абсолютна ерозия на традиционно дясно и ляво, новите сили просто заемат своята ниша, не като радикални екстремисти), но също и про-руски, пропутински сили. И въпросът тук не е в това, че част от евроскептиците имат искрено желание да „се разберат” с Русия, обяснено както с абсолютно прагматично схващане за взаимноизгодни икономически и политически връзки, така и чрез общи идеологически нагласи с Русия, например чрез залагане на традиционни ценности и национален суверенитет.  Според идеите на сегашните европейски елити етикетът „проруски” трябва да маргинализира и демонизира евроскептиците, да изплаши избирателите от тях. Но ще проработи ли? \r\nВ същото време почти всички (с изключение на поляците) се противопоставят на конфронтацията с Русия. Победа в САЩ на Доналд Тръмп и Брекзит дадоха допълнителна сила на тези партии, защото зад всичко това, както и нарастващата популярност на евроскептиците, стои недоволство от процеса на глобализация в една или друга форма. \r\nНещо повече, колкото повече „руски връзки“ бяха намерени (т.е. дори не истински, а просто колкото повече пишеха за тях), толкова по-голяма ставаше популярността, например, на „Алтернатива за Германия“. Разбира се, не може да се каже, че за европейският избирател отношенията с Русия са най-добрата препоръка за него, но със сигурност не го плашат. \r\nНещо повече, много често тези „руски връзки“или се оказват просто смешни (някой се срещна с руснаци или отиде в Русия), или пък измами на специалните служби (както се вижда от случая на Щрахе). Това обаче не спира производителите на \"руската следа\" – точно в кампанията за настоящите избори за Европейския парламент бяха публикувани много истории за \"намесата на Москва\" и \"руските връзки\" - в Германия, Чехия, Франция ...Но главната бомба трябваше да стане видеозаписа с лидера на Австрийската партия на свободата. \r\nЩе помогне ли \"руската тема\" да бъдат спрени евроскептиците? \r\nНе. Проучванията в 29 страни показват, разбира се, различна картина, но никой не се съмнява, че европейските скептици ще завършат с голямо представителство в Европейския парламент за първи път в историята. Дали ще има 150 или дори повече (ако броим левите евроскептици като Меланшон), техният глас в обединена Европа вече не може да бъде пренебрегнат. И ако засега тяхното влияние върху формирането на лидерството на ЕС ще бъде само непряко, тогава до следващите избори те могат да станат основната европейска сила, пише изданието. \r\n*** В Украйна искат да разследват някои епизоди от управлението на бившия президент Петро Порошенко, включително началото на събитията в Донбас , пише Татяна Ивженко – украинският кореспондент на вестник  „Независимая газета“ . \r\nРазвитието на ситуацията в Донбас през 2014 г. бе засегнато в студиото на телевизионния канал News One. Журналистът Диана Панченко припомни, че през юли същата година 2014, след като прекара един месец като президент, Порошенко \"заяви, че Украйна ще наруши примирието:\" Ние ще атакуваме, освобождаваме земята си. \"По това време имахме по-малко от 100 загинали. Доларът беше 12 гривни (сега е 26-27). По това време в рамките на контактната група се водеха преговори (според запознати, доста успешно). Украйна беше представена от Леонид Кучма\". Според наблюдателите за няколко месеца е било възможно да се сложи край на войната.  \r\nИск срещу Порошенко  е подаден  от адвокат, бивш заместник-началник на президентската администрация на Виктор Янукович (преди това е работил в екипа на Юлия Тимошенко) Андрей Портнов. След смяната на властта през 2014 г. той напуска Украйна и живее в Австрия. Портнов е заподозрян в участие в събитията, довели до стрелбата по площада на Независимостта, както и за загубата на Крим от Украйна. Той се връща в родината си в навечерието на встъпването в длъжност на новия президент. Самият Портнов в интервю за телевизия News One каза, че през последните пет години съдебната система на Украйна е претърпяла такива трансформации, които сега могат да бъдат използвани срещу предишното правителство.  \r\nВъв вторник сутринта Портнов написа в социална мрежа: „Преди един час изпратихме първото заявление за престъпление в Държавното бюро за разследване. Смятаме, че той (Порошенко) е замесен в държавна измяна, опит за превземане на държавната власт и злоупотреба с власт и официални правомощия. \" Всичко това е свързано с един епизод: заповедта за преминаване на 25 ноември 2018 г. на група украински военни кораби от Черно море в Азовско море. В района на Керченския проток корабите бяха задържани, а екипажите им бяха арестувани. \r\nАндрей Портнов е убеден, че Порошенко, който е дал заповед, е предвидил последствията. „Действайки за лична изгода - за да се възползват от властта (за печалба и разпределение на финансови и природни ресурси), президентът Порошенко се опита да наложи военно положение. За това той пожертва украинските моряци. Той точно трябваше да осъзнае и предскаже, че най-малко ще бъдат заловени, и като максимум, те биха могли да загинат ... Но това не е само узурпация на властта. Това е предателство. Смятаме, че тези действия са нанесли щети на украинската отбрана, те подкопават националната сигурност в интерес на чужда държава: Руската федерация е получила допълнителни лостове за натиск върху Украйна”, казва той в интервю. \r\n*** Владимир Зеленски, който встъпи в длъжност като президент на Украйна, направи първите си назначения. За ръководител на президентската администрация е назначен Андрей Богдан, пряко свързан с  бизнесмена Игор Коломойски. В допълнение, украинските медии съобщават, че назначеният ръководител на апарата не може да работи в държавната служба, тъй като е попаднал под ударите на Закона за „лустрация“, пише руският вестник  “Московский Комсомолец .  \r\nАндрей Богдан е на 42 години от Лвов. От 2001 г. Богдан работи като адвокат, през 2007 г. се кандидатира за Върховната Рада, но не е избран. През 2008 г. Богдан получава поста в правителството при президента Виктор Юшченко: тогава министърът на правосъдието Микола Онишчук го определя за свой заместник в борбата с корупцията. \r\nБогдан продължава да работи при следващия президент, Виктор Янукович: през 2010 г. адвокатът става заместник-министър, упълномощен по въпросите на антикорупционната политика. Постът му по-късно е ликвидиран, но през 2013 г. министър-председателя Азаров назначава Богдан като омбудсман за борба с корупцията. Богдан е уволнен от правителството през 2014 г. след Евромайдана. Въпреки това, през същата година, олигархът Игор Коломойски (тогавашният управител на Днепропетровска област) го „взема под крилото си“, назначавайки го като съветник. Междувременно Богдан не губи надежда да стане депутат: през същата година той отново се кандидатира за Върховната Рада, още повече от листата на партията на Петро Порошенко, но партията отмени регистрацията му като кандидат. \r\nАндрей Богдан е известен с участието си в съдебен процес срещу заместник-управителя на Днепропетровска област, колегата на Коломойски - Генадий Корбан, който през 2015 г. е обвинен в вземане на заложници, създаване на организирана престъпна група и присвояване на средства. От началото на президентската кампания на Зеленски Андрей Богдан е сочен като негов правен съветник. \r\nСпоред съобщения в медиите, през последните две години Богдан постоянно лети до Женева и Тел Авив, градовете, където живее Игор Коломойски. \r\n*** Ще попречи ли Дания на „Северен поток-2“, коментира руският вестник  “Известия“ \r\nМиналата седмица компанията - оператор на газопровода \"Северен поток - 2\" Nord Stream 2 AG призна за възможността за забавяне на пускането в експлоатация на съоръжението. Това ще се случи, ако строителството ще трябва да се извърши по нов маршрут, чийто проект беше изпратен на датските власти през април. Ако строителството продължи със същите темпове, няма да е трудно да се изпълни официално обявената дата за откриване - 1 януари 2020 година. \r\nФакт е, че в края на 2017 г. датският парламент прие закон, забраняващ изпълнението на тръбопроводни проекти в териториалните води на страната, а трасето минаваше през тях. По-късно, през август 2018 г., строителите на газопровода предложиха на Копенхаген втори вариант. Този вариант предвиждаше поставянето на тръбите не в териториалните води, а само в изключителната икономическа зона на Дания в Балтийско море, така че да не попада под забраната. \r\nВъпреки това в края на март Датската енергийна агенция (DEA) поиска от операторите на „Северен поток-2“ да помислят отново за маршрута и да включат опцията за заобикаляне на остров Бьорнхолм от югоизток. Представители на DEA смятат, че поставянето на газопровод на участък от дъното на Балтийско море, чийто статут наскоро бе регламентиран от споразумения между Дания и Полша, може да бъде оптимално от екологична гледна точка. В същото време предишните два маршрута не са официално отхвърлени. \r\nСъздаването на проект на новия маршрут ще отнеме до шест месеца или дори повече, докато оспорването на предишните маршрути може да се забави с години. Като цяло това е в съответствие с заявените интереси на датското правителство. Миналата година министър-председателят на тази страна Ларс Расмусен недвусмислено заяви, че макар че едва ли е възможно да се предотврати напълно изграждането на газопровода, неговият кабинет ще се опита да отложи въвеждането на обекта в експлоатация. \r\nТака в случай на забавяне загубите ще възлязат на милиарди долари. В крайна сметка те ще определят или за потребителите, или за Газпром и други участници в проекта, които може да се наложи да намалят цените под натиска на конкуренцията с втечнен природен газ, доставян извън Европа, главно от Катар и САЩ. \r\nЕвентуално забавяне в пускането на тръбопровода дава, ако не коз, то поне малко предимство на украинските власти в преговорите за нов транзитен договор от 2020 година.", "date": "2019.05.22", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/05/22/2660795/the-guardian-iranskata-zaplaha-e-namalyala-spored-ministara-na-otbranata-na-sasht.html", "text": "Изпълняващият длъжността министър на отбраната на САЩ заяви, че предполагаемата заплаха от страна на Иран е намаляла в резултат на американската демонстрация  на сила в Близкия изток, пише британският вестник  The Guardian .  \r\n\"Оставихме в готовност потенциала за атаки срещу американци\", заяви Патрик Шанахан пред репортери, преди да информира Конгреса за ситуацията в Персийския залив и за военните части, които САЩ заявиха, че са отговор на опасност от предстоящо нападение. \r\nПристигането на самолетоносач и придружаващите го кораби наскоро бе ускорено, а бомбардировачи B-52 бяха изпратени в Катар. Напрежението се засили с тайнствени саботажни атаки срещу петролни танкери в Персийския залив, както и ударни удари по саудитски нефтени инсталации, заявени от подкрепените от Иран бунтовници в Йемен. \r\nНапрежението в района се обостри  още по-силно в неделя от заплахата от Доналд Тръмп, че всеки конфликт със САЩ ще означава \"официалният край на Иран\". \r\nДумите на Шанахан изглежда са знак, че напрежението спада. \r\nЗапитан какво има предвид, като казва, че заплахата е „възпряна“, министърът на отбраната каза: „Не е имало нападения срещу американци. Смятам, че това е възпиране“. \r\n\"Това не означава, че заплахите, които преди сме идентифицирали, са изчезнали\", добави Шанахан. „Мисля, че нашата благоразумна реакция даде на иранците време за преосмисляне. Мисля, че нашият отговор беше мярка за нашата воля и нашата решимост, че ще защитим нашите хора и нашите интереси в региона. \" \r\nАдминистрацията на Тръмп не оповестява публично разузнаването, което твърди, че е неизбежна иранска заплаха за САЩ в Близкия изток. \r\nВ ход е разследване на саботажните атаки срещу четири петролни танкера край бреговете на Обединените арабски емирства миналата седмица. Обединеното кралство и Норвегия помагат на САЩ при разследването, което се очакваше да е готово в понеделник, но бе отложено по причини, които не са изяснени. \r\nЕдин европейски дипломат каза: \"Ние сме много внимателни, за да не приписваме на някого скорошни атаки, ако не сме сигурни.\" \r\nДлъжностни лица, информиращи медиите, твърдят също, че фотографските снимки показват, че ракети са били натоварени на лодки на иранското крайбрежие и е говорено за потенциални атаки срещу американски съоръжения и персонал в Ирак. Държавният департамент изтегли служители от посолството си в Багдад и консулството в Ербил. \r\nНе е ясно каква е била целта на Иран в товаренето на ракети на лодките. Експертите твърдят, че ще бъде много трудно да се стреля с ракета от малка лодка и ако разузнавателните доклади са верни, по-вероятно е те да бъдат транспортирани до хутите в Йемен или да бъдат преместени за съхранение. \r\nПо-късните доклади показват, че разполагането на ирански военни части и обсъждането на цели биха могли да бъдат извънредни мерки за възможен отговор в случай на американско нападение срещу Иран, разглеждано като все по-вероятно през последните месеци с очевидното влияние на Джон Болтън, съветник по националната сигурност във външната политика. \r\nОчакваше се държавният секретар Майк Помпео и председателят на съвместните ръководители на щаба генерал Джоузеф Дънфорд да информират Парламента и Сената за Иран във вторник следобед. Болтън не беше в списъка на ораторите. \r\n\"Моето схващане е, че иранците са очаквали атака и те са готови да отвърнат на удара и това предизвика тревога в Белия дом и особено у президента\", каза Трита Парси, основател на Националния иранско-американски съвет, която сега преподава в Джорджтаунския университет.  \r\n„Линията, представена на Тръмп от Болтън и Биби Нетаняху и Мохамед бин Салман, е, че той може да удари Иран, да покаже господството на САЩ и да не рискува нищо. Иран показа, че се готви да отвърне на удара. Тръмп е достатъчно умен, за да знае, че войната ще бъде опустошителна, а не само за политическите интереси“, заяви Парси. \r\nБенам Бен Талеблу, старши сътрудник на Фондацията за отбрана на демокрациите, твърди, че сегашното спадане на напрежението показа, че реакцията на САЩ е била успешна. \r\n\"Целта на американското военно репозициониране в региона беше да намали перспективите за ескалация\", каза Талеблу. - И докато може да е проработило сега, Вашингтон ще трябва да се увери, че посланието му ще бъде тълкувано по подобен начин в бъдеще. Иранците имат навика постоянно да тестват за слабости и недостатъци. \"  Юлиян Марков", "date": "2019.05.22", "title": "The Guardian: Иранската заплаха е намаляла според министъра на отбраната на САЩ"}
{"url": "http://www.focus-news.net/news/2019/05/22/2660802/tass-danachnata-sluzhba-na-sasht-smyata-che-prezidentat-e-dlazhen-da-predade-na-kongresa-danachnite-si-deklaratsii.html", "text": "Американският президент Доналд Тръмп трябва да предостави  данъчните си декларации в Конгреса, освен ако не се възползва от изключителните си правомощия да откаже да предостави тази документация, пише The Washington Post, който разполага с 10-странична вътрешна бележка на Службата за вътрешни приходи на САЩ, цитира изданието  TACC \r\nМиналата седмица ръководителят на Министерството на финансите на САЩ Стивън Мнучин отказа да предостави данъчните декларации на Тръмп на демократите в Камарата на представителите. \r\nВъпреки това, както е подчертано в документа, предоставянето на тези документи \"е задължително, министърът на финансите е длъжен да разкрие декларации за данъци и информация за декларациите, поискани от председателите\" на съответните комисии на законодателната власт. В документа се посочва, че законът \"не позволява на министъра да действа по своя преценка при разкриване на информация, при условията, определени от закона\". \r\nМнучин, е отказал на представителите на  Конгреса, като твърди, че това искане „няма легитимна законодателна цел“. The Washington Post подчертава, че бележката отхвърля тези аргументи. В документа се отбелязва, че \"единствената причина дадена служба да откаже на дадена комисия е\" използването от президента на изключителните му правомощия за отказ. Както обяснява публикацията, бележката е написана миналата есен в кабинета на главния съветник на данъчната служба. \r\nВ понеделник федералният съдия на окръг Колумбия Амит Мехта отказа да изпълни исканията на адвокатите на президента на САЩ да не позволяват на Камарата на представителите да получат данъчните декларации на Тръмп през последните 10 години по служебен път.  Юлиян Марков", "date": "2019.05.22", "title": "ТАСС: Данъчната служба на САЩ смята, че президентът е длъжен да предаде на Конгреса данъчните си декларации"}
{"url": "http://www.focus-news.net/news/2019/05/22/2660803/afp-v-severna-koreya-narekoha-dzho-baydan-slaboumen-zaradi-kritiki-kam-kim-chen-un.html", "text": "Севернокорейските държавни медии нарекоха бившия вицепрезидент на САЩ Джо Байдън \"глупак\" и \"слабоумен\", след критики към лидера Ким Чен-ун, предава  AFP .  \r\nБайдън, който изкара два мандата като вицепрезидент на Барак Обама, миналия месец обяви кандидатурата си за номинация на Демократическата партия на президентските избори през 2020 година. \r\nНякои от неговите коментари за севернокорейското ръководство по време на кампанията изглежда са разгневили Пхенян, предизвиквайки колоритен коментар от официалната й информационна агенция KCNA. \r\nАгенцията обвини Байдън в \"клевета срещу върховното ръководство\" на Северна Корея - термин, който обикновено се отнася до лидера Ким - и каза, че бившият сенатор е станал \"безразсъден и слабоумен, завладян от амбицията за власт\". \r\n\"Това, което той изрече, е просто софизъм на глупак, лишен от елементарно качество като човешко същество, да не говорим за политик.\" \r\nKCNA не даде повече подробности, но в събота във Филаделфия Байдън критикува подхода на Доналд Тръмп към лидерите на Северна Корея и Русия, обвинявайки президента в приемането на \"тирани като Путин и Ким Чен-ун\". \r\nТръмп стана първият американски президент, който се срещна с лидер на Северна Корея, когато миналата година двамата се срещнаха в Сингапур и той многократно споменаваше добрите си лични отношения с Ким.   Юлиян Марков", "date": "2019.05.22", "title": "AFP: В Северна Корея нарекоха  Джо Байдън „слабоумен“ заради критики към Ким Чен-ун"}
{"url": "http://www.focus-news.net/news/2019/05/22/2660804/pregled-na-mezhdunarodnite-novini-do-6-chasa-agentsiya-fokus.html", "text": "Новият държавен глава на Украйна Владимир Зеленски планира провеждането на референдум, на който гражданите да се произнесат за формата на преговорите с Русия, предава  TACC . \r\nСъответното обяви завеждащият администрацията на президента на Украйна Андрей Богдан. „Въпросът за постигане на мирно споразумение с Русия: обмисляме да го изнесем на референдум, така че не само депутатите да гласуват, не само президентът, а народът на Украйна да вземе това решение”, заяви Богдан пред телевизионния канал „112 Украйна\", на който се позовава агенцията. \r\n*** Гръцката полиция е използвала сълзотворен газ срещу протестиращи анархисти в центъра на Атина във вторник вечерта по време на марш в подкрепа на осъден терорист, пише електронното издание на гръцкия вестник  Kathimerini .  \r\nУлиците около площад \"Синтагма\" са били затворени за движение заради предизвиканите от протестиращите безредици. \r\nАнархистите в Атина наскоро атакуваха банки, офиси на политически партии и други важни сгради, за да поискат осъденият терорист Димитрис Куфодинас да бъде освободен. \r\nВъв вторник членове на анархистката група „Рубикон“ хвърлиха боя и димни бомби срещу сградата на Парламента. Един човек бе арестуван. \r\n*** Руският президент Владимир Путин е обсъдил по телефона с германския канцлер Ангела Меркел и френския президент Еманюел Макрон положението в Украйна след встъпването в длъжност на новия президент, съобщи пресслужбата на Кремъл, цитирана от  TACC . \r\n„Обсъдена бе  ситуацията около вътрешнополитическата криза в Украйна, като се взима предвид катастрофалната политика на администрацията на Петър Порошенко и неотдавнашната смяна на държавното ръководство в Киев. Бяха изразени общи мнения, че„ пакетът от мерки “от Минск от 2015 г. няма алтернатива като основа за мирното уреждане (на конфликта в Украйна)”, се казва в съобщението. \r\n\"Президентът на Русия още веднъж напомни за приоритета на влизането в сила на закона за специалния статут на отделните региони в Донецка и Луганска области, давайки му постоянен характер, провеждане на амнистия, намаляване на силите  и средства в предварително договорени области на линията на съприкосновение между страните, както и стъпки за установяване на пряк диалог на Киев с Донецк и Луганск ”, добави пресслужбата на Кремъл. \r\nПутин е изразил изненада от отказа на редица страни да обсъдят в Съвета за сигурност на ООН закона, приет в Украйна \"За осигуряване на функционирането на украинския език като държавен език\". \r\n„Вниманието на събеседниците беше обърнато и към дискриминационния закон, приет от Върховната Рада“ За осигуряване функционирането на украинския език като държавен език ”. Беше изразено недоумение за отказа на няколко страни да обсъдят този документ в Съвета за сигурност на ООН, противоречащ на Конституцията на Украйна, Минските споразумения и международните задължения на Киев за езиковите малцинства, ”се казва в съобщение на Кремъл. \r\nСтраните са обсъдили и ситуацията в Сирия. \r\n„Проведена бе задълбочена размяна на мнения по сирийските въпроси, включително в светлината на многобройните нарушения от страна на радикалните въоръжени групи на прекратяването на военните действия в Идлиб. Президентът на Русия информира колегите си за мерките, които се предприемат съвместно с Турция за стабилизиране на ситуацията в Северозападна Сирия, за защита на цивилното население и за неутрализиране на терористичната заплаха ”, съобщава Кремъл. \r\n\"Особено внимание беше обърнато на перспективите за създаване и започване на работата на конституционен комитет, включително като се вземат предвид споразуменията, постигнати на срещата на високо равнище между Русия и Турция и ФРГ, проведена в Истанбул през октомври 2018 г. въз основа на резолюция 2254 на Съвета за сигурност на ООН, в съответствие с принципите за гарантиране на суверенитета и териториалната цялост на Сирия, ”добави пресслужбата. \r\nЛидерите на трите страни са се изказали в подкрепа на разрешаването на ситуацията, в която делегацията на Русия бе лишена от ключови правомощия в Парламентарната асамблея на Съвета на Европа (ПАСЕ). \r\n„Лидерите на трите страни се изказаха в подкрепа на решаването на ситуацията в Съвета на Европа (СЕ), която възникна в резултат на неподходящото лишаване на руската делегация от ключови правомощия в Парламентарната асамблея. Като се вземат предвид резултатите от срещата на Комитета на министрите на Съвета на Европа в Хелзинки на 17 май и поемането на председателството от страна на Франция на този комитет, се запазва принципна линия за възстановяване на пълните права на руската делегация към ПАСЕ., ”каза пресслужбата на Кремъл. \r\nСтраните са потвърдили отново ангажимента си за по-нататъшно търговско и икономическо сътрудничество с Иран и са отбелязали важността на запазването на ядрено споразумение с тази страна. \r\n\"По време на обсъждането на ситуацията около съвместния план за действие за иранската ядрена програма беше отбелязано значението на запазване на това споразумение, което е ключов фактор за поддържане на международната стабилност и сигурност. Русия, Франция и Германия са ангажирани с по-нататъшно взаимноизгодно сътрудничество с Иран в търговската и икономическата сфера\", предава Кремъл. \r\n*** Австрийското издание Kronen Zeitung, около което се завъртя скандалът с бившия вицеканцлер на Австрия Хайнц-Кристиан Щрахе, назова имената на експерти, които могат да се присъединят към преходното правителство за периода преди изборите за Националния съвет на Австрия (долната камара на парламента), цитирано от  AFP . \r\nЕкспертите ще заменят правителството на министрите от Австрийската партия на свободата (АПС), чиято оставка, по предложение на канцлера Себастиан Курц, бе обявена от президента Александър Ван дер Беллен. Канцлерът обеща преди края на деня да предостави на президента за одобрение експерти за свободните министерски постове. Всички те трябва да положат клетва пред президента в сряда. \r\nПо този начин постът на вътрешния министър на мястото на  Херберт Кикъл може да бъде поет от бившия председател на Върховния съд на Австрия Екарт Ратц, вместо Норберт Хофер, министър на транспорта може да застане Валери Хакъл, директор на Контрола на въздушното движение. Министър на отбраната може да стане кадровия офицер Йохан Луиф на мястото на Марио Кунасек.Министърът на труда, социалните въпроси, здравеопазването и защитата на потребителите на мястото на  Беате Хартингер-Клайн може да стане Валтер Пьолтнер, бивш началник на отдел в същото министерство. Официалното потвърждение на тази информация все още не е направено. \r\nПо-рано във вторник австрийският президент, след консултации с канцлера Себастиан Курц, на фона на правителствена криза след оставката на Хайнц-Кристиан Щрахе, заяви, че министрите на коалиционното правителство от АПС са подали оставка, с изключение на министъра на външните работи Карин Кнайсел и на техните места ще бъдат назначени експерти. \r\n*** След малко повече от две седмици Турция трябва окончателно да вземе решение по въпроса за закупуването на американски изтребители - бомбардировачи F-35, вместо руските противовъздушни ракетни системи С-400. В обратния случай САЩ заплашват Анкара с най-негативните последици, съобщи във вторник американският телевизионен канал CNBC, като цитира източници в Държавния департамент, предава  TACC \r\nСпоред техните данни Вашингтон настоява Анкара да отмени покупката на С-400 до края на първата седмица на юни. Това предложение на Съединените щати е окончателно, няма да има друго забавяне, подчертаха източниците на канала. \r\n\"Страните от НАТО трябва да доставят военно оборудване, което се съчетава със системите на НАТО. Руските системи не отговарят на тези стандарти\", цитира един от източниците от Държавния департамент. \"Ние подчертаваме, че Турция ще се изправи пред реални и отрицателни последици, ако завърши процедурата за получаване на С-400\", добави източникът. Изключване от програмата F-35, възстановяване на разходите за 100 поръчани, но не доставени самолети, налагане на американски санкции и наказания чрез НАТО са очакваните последствия за Турция. \r\nМиналия петък се проведе среща в Истанбул между турския президент Тайип Ердоган и председателя на Съвета на федерацията Валентина Матвиенко. Според нея турският лидер е уверил, че Анкара ще изпълни договора за закупуване на противовъздушни ракетни системи С-400 от Руската федерация, въпреки безпрецедентния натиск върху страната му. \r\n*** Съединените щати съобщиха, че подозират, че сирийските правителствени сили са извършили нова химическа атака и заплашват с решителен ответен удар, предава  AFP . \r\nДържавният департамент заяви, че все още проучва индикациите, че режимът е използвал химически оръжия в неделя по време на офанзивата си в Идлиб, най-големият район в Сирия, контролиран от бунтовнически групировки \r\n\"Все още събираме информация за този инцидент, но повтаряме нашето предупреждение, че ако режимът на Асад използва химическо оръжие, Съединените щати и нашите съюзници ще реагират бързо и правилно\", заяви в изявление говорителят на Държавния департамент Морган Ортагус. \r\nТя също така осъди Русия за \"кампания за дезинформация\", като се опитва да обвинява други страни за химически атаки. \r\n\"Виновността на режима на Асад в ужасяващите атаки с химическо оръжие е неоспорима\", каза Ортагус. \r\n*** Американският президент Доналд Тръмп съобщи във вторник, че е номинирал бившия посланик и бизнесмен от Аризона Барбара Барет за министър на Военновъздушните сили, предава  AFP .  \r\n68-годишната Барбара Барет е посланик на САЩ във Финландия от 2008 до 2009 г. при администрацията на Джордж Буш. Тя също така председателстваше Център за аеронавтика и развитие, „Аероспейс Корпорейшън“ до 2017 година. \r\n„Тя ще бъде изключителен министър!“-написа президентът в социалната мрежа „Туитър“. \r\nБивш адвокат и пилот-изпитател, Барет е член на борда на „Ранд Корпорейшън“, мозъчен тръст, който предоставя изследвания и анализи на американските въоръжени сили. \r\nТя и нейният съпруг Крейг, бивш главен изпълнителен директор на американския технологичен гигант „Интел“, са големи републикански дарители. Барет се кандидатира за губернатор на Аризона от Републиканската партия през 1994 г., първата жена, която направи това, но не успя да осигури кандидатурата на своята партия. \r\nАко кандидатурата й бъде потвърдена, Барет ще наследи друга жена, Хедър Уилсън, на поста министър на Военновъздушните сили. \r\nИмето на Уилсън се появи като потенциален кандидат за поста на министъра на отбраната Джим Матис, който подаде оставка през декември поради различията по отношение на политиката на Тръмп за Сирия и други въпроси. \r\nУилсън се оттегли през март, след като стана ясно, че временният министър на отбраната Патрик Шанахан ще остане на този пост. \r\n*** Николас Мадуро е наредил на военните да задържат „незабавно“ предателите сред своите редици, цитира думите му  TACC .  \r\nВъоръжените сили на Венецуела трябва постоянно да бъдат готови да отблъснат евентуални заплахи и да запазят единството си в редиците си. Това заяви президентът на Боливарската република Николас Мадуро по националното Union Radio. \r\n\"Казвам на всички командири, че трябва да имате такъв морал и такава дисциплина. Бъдете готови 24 часа да защитите правото на мир. Ако се появи предател, той трябва незабавно да бъде задържан“, заяви Мадуро по радиото. \r\nНа 30 април група военни премина на страната на опозиционния лидер на Венецуела Хуан Гуайдо, след което започнаха мащабни протестни действия в страната. По време на демонстрациите, придружени от сблъсъци със силите за сигурност, няколкостотин души бяха ранени, а пет души бяха убити. Според неправителствени организации по време на протестите са задържани почти 340 души. \r\nЗа участие в неуспешния бунт 55 души бяха уволнени от редиците на венецуелските въоръжени сили, включително генерал Мануел Фигера, който ръководише Боливарската национална разузнавателна служба. \r\n*** Севернокорейските държавни медии нарекоха бившия вицепрезидент на САЩ Джо Байдън \"глупак\" и \"слабоумен\", след критики към лидера Ким Чен-ун, предава  AFP .  \r\nБайдън, който изкара два мандата като вицепрезидент на Барак Обама, миналия месец обяви кандидатурата си за номинация на Демократическата партия на президентските избори през 2020 година. \r\nНякои от неговите коментари за севернокорейското ръководство по време на кампанията изглежда са разгневили Пхенян, предизвиквайки колоритен коментар от официалната й информационна агенция KCNA. \r\nАгенцията обвини Байдън в \"клевета срещу върховното ръководство\" на Северна Корея - термин, който обикновено се отнася до лидера Ким - и каза, че бившият сенатор е станал \"безразсъден и слабоумен, завладян от амбицията за власт\". \r\n\"Това, което той изрече, е просто софизъм на глупак, лишен от елементарно качество като човешко същество, да не говорим за политик.\" \r\nKCNA не даде повече подробности, но в събота във Филаделфия Байдън критикува подхода на Доналд Тръмп към лидерите на Северна Корея и Русия, обвинявайки президента в приемането на \"тирани като Путин и Ким Чен-ун\". \r\nТръмп стана първият американски президент, който се срещна с лидер на Северна Корея, когато миналата година двамата се срещнаха в Сингапур и той многократно споменаваше добрите си лични отношения с Ким.", "date": "2019.05.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/22/2660805/darzhavata-shte-otpusne-pomosht-sled-dazhdovete-i-gradushkite-obzor.html", "text": "Министърът на вътрешните работи Младен Маринов, министърът на земеделието, храните и горите Десислава Танева и директорът на ГД \"Пожарна безопасност и защита на населението\" главен комисар Николай Николов посетиха Свищов, за да направят оглед на място на щетите, причинени от интензивните валежи в района. Заради градушки през последните дни пострадаха както земеделски култури, така и пътна инфраструктура. Десетки къщи, селскостопански имоти и дворове в селата Морава, Овча могила, Вардим, Совата и Деляновци бяха наводнени, а силните ветрове отнесоха част от жп линията по направление Свищов – Левски - Троян (в района на село Морава). Земеделският министър Десислава Танева  обясни, че около 70 хил. дка земи са с поражения от градушки в страната. Тя припомни, че в момента действа държавна помощ за компенсиране на напълно пропаднали площи, като ДФ „Земеделие“ е взел решение за отварянето на помощ с 4 млн. лв. Досега са усвоени средствата за отминали периоди, като се очаква до края на юни всички земеделски производители да бъдат компенсирани. В момента е в ход кампанията за заявяване на площи за подпомагане без санкции, която приключва на 23 май, а след това ще тече срокът за санкции. До момента има подадени около 107 хил. заявления, а площите, които са заявени за подпомагане, са около 38 млн. дка в цялата страна. Десислава Танева подчерта, че това, което може да направи държавата за земеделските стопани в най-спешен порядък, е било извършено. Вътрешният министър Младен Маринов  коментира, че вследствие на дъждовете и градушките има сериозни разрушения на пътната и железопътна инфраструктурата в района на Свищов. „Задвижена е процедурата по оформяне на необходимите документи и преписки, за да може на следващото заседание на комисията по бедствия и аварии от фонда, който е предвиден за възстановяване, да възстановим максимално бързо инфраструктурата“, обясни той. Маринов подчерта, че са почистени и затинените места. „Така че ако се изсипе друг дъжд, да могат водите да се оттичат и да няма други нарушения на инфраструктурата“, обясни той. \r\nОт своя страна,  кметът на Свищов Генчо Генчев  заяви, че няма пострадали хора след влошената метеорологична обстановка. По думите му най-засегнати са селата Драгомирово и Морава. „Има наводнени площи, наноси, кал, тиня, но всички служби, които са ангажирани, работят цяла нощ и към момента действията им продължават. Срещаме добра институционална подкрепа от всички държавни институции. В Община Свищов мобилизацията е направена по отношение на всички пострадали населени места. Щетите са поправими. Преди всичко човешкият живот е важен“, заяви кметът. Генчев уточни, че пътищата в областта са проходими. \r\nСлед огледа на щетите Община Свищов ще подготви искане към Междуведомствената комисия за възстановяване и подпомагане към Министерски съвет. Агенция „Фокус“ припомня:  Дъждове и градушки паднаха в страната през последните дни. На 17 май градушка колкото орех падна в Карловско. Засегнати бяха 7 населени места - Каравелово, Богдан, Певците, Мраченик, Иганово, Кърнаре и Калофер, като пострадаха основно земеделски култури – домати, пипер, зеле и голяма част от розовите насаждения. В различните населени места между 40% и 100% от селскостопанската продукция беше унищожена изцяло. На 20 май най-значителни бяха валежите в ловешкото село Дерманци - 193 л./кв.м., като падна и градушка с размер 1,5-2 см., която унищожи на 100% реколтата. В по-голямата част от Северозападна България количествата на валежите бяха от 2 до 10 л./кв.м. В Ябланица бяха отчетени 20 л./кв.м, като и там интензивният дъжд беше придружен със слаба градушка. 18 л./кв.м бяха измерените валежи в Свищов, а 13 л./кв.м бе валежът в Левски. \r\nЦветилена СИМЕОНОВА", "date": "2019.05.22", "title": "Държавата ще отпусне помощ след дъждовете и градушките (ОБЗОР)"}
{"url": "http://www.focus-news.net/news/2019/05/22/2660806/tass-v-dzhakarta-sa-zaginali-shest-dushi-v-protesti-sreshtu-preizbraniya-prezident-dzhoko-vidodo.html", "text": "Най-малко шест души бяха убити, други 200 бяха ранени в резултат на сблъсъци между демонстранти и полицията в столицата на Индонезия. Това съобщи в сряда губернаторът на Джакарта Анис Басведан, съобщава новинарският портал Detik,цитиран от  TACC . \r\nМеждувременно говорителят на индонезийските правоприлагащи органи Дади Прасетио потвърди в интервю за телевизионния канал Kompas, че полицаите, охранявали протеста не са разполагали с никакви огнестрелни оръжия. \r\nПривържениците на опозиционния кандидат Прабово Субианто проведоха протестен митинг срещу резултатите от президентските избори във вторник в центъра на Джакарта, спечелени от сегашния държавен глава Джоко Видодо. Мирната демонстрация през нощта се превърна в сблъсъци с полицията, която беше принудена да използват сълзотворен газ и водни оръдия. Според The Jakarta Post, протестиращите са изгорили няколко коли и са подпалили едно полицейско общежитие.  Юлиян Марков", "date": "2019.05.22", "title": "ТАСС: В Джакарта са загинали шест души в протести срещу преизбрания президент Джоко Видодо"}
{"url": "http://www.focus-news.net/news/2019/05/22/2660807/gd-granichna-politsiya-intenziven-e-trafikat-na-gkpp-kapitan-andreevo-lesovo-vidin-dunav-most-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Капитан Андреево“, „Лесово“, „Видин-Дунав мост“ за товарни автомобили на изход от страната. Това съобщиха от пресцентъра на  Главна дирекция „Гранична полиция“ .  \r\nИнформация за трафика на българските гранични контролно-пропускателни пунктове е към 6.00 часа.  На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.", "date": "2019.05.22", "title": "ГД „Гранична полиция“: Интензивен е трафикът на ГКПП „Капитан Андреево“, „Лесово“, „Видин-Дунав мост“ за товарни автомобили на изход от страната"}
{"url": "http://www.focus-news.net/news/2019/05/22/2660808/ria-novosti-varhovniyat-sad-na-gruziya-potvardi-efektivnata-prisada-na-bivshiya-prezident-mihail-saakashvili.html", "text": "Върховният съд на Грузия не удовлетвори искането на защитата на бившия президент Михаил Саакашвили за отмяна на присъдата на Апелативния съд в Тбилиси, който постанови  тригодишна ефективна присъда за убийството на служителя на Обединената банка на Грузия Сандро Гиргвилиани, съобщава Главната прокуратура на страната, цитирана от  РИА Новости \r\n\"Според решението на Върховния съд на Грузия от 21 май 2019 г. касационната жалба на бившия грузински президент Михаил Саакашвили и неговият адвокат във връзка с решението на Апелативния съд на Тбилиси от 18 юли 2018 г. ... не е удовлетворена\", се казва в изявлението. \r\nПрез 2014 г. главната прокуратура на Грузия обвини Саакашвили задочно в няколко наказателни дела - присвояване на публични средства за лични нужди, злоупотреба със служебно положение при разгонването на акцията от 7 ноември 2007 г., нападението над депутата Гелашвили и убийството на Гиргвилиани през 2006 г.По-късно съдът в Тбилиси осъди бившия президент задочно на три години затвор.  Юлиян Марков", "date": "2019.05.22", "title": "РИА Новости: Върховният съд на Грузия потвърди ефективната присъда на бившия президент Михаил Саакашвили"}
{"url": "http://www.focus-news.net/news/2019/05/22/2660810/afp-prezidentat-donald-tramp-shte-poseti-irlandiya.html", "text": "Доналд Тръмп ще направи първото си посещение в Ирландия като президент на САЩ следващия месец, съобщи Белият дом във вторник, цитиран от  AFP . \r\n\"Президентът Доналд Тръмп и първата дама Мелания Тръмп са приели поканата на премиера Лео Варадкар да посетят Ирландия, докато са в Европа\", се казва в изявление на Белия дом. \r\nПосещението в Ирландия на 5 юни е част от планирано европейско турне за президента на САЩ, което ще включва престой във Великобритания и Франция, за да отбележи 75-тата годишнина от Десанта в Нормандия през Втората световна война . \r\nТръмп и първата дама Мелания ще направят държавно посещение във Великобритания от 3 до 5 юни, където ще бъдат гости на 93-годишната кралица Елизабет II. Президентът ще се срещне и с британския премиер Тереза Мей. \r\nСлед това Тръмп ще присъства на военна церемония в Портсмут, Южна Англия, откъдето корабите са потеглили за началото на десанта през юни 1944 г. в най-голямата морска инвазия в историята. \r\nПо-късно президентът на САЩ се очаква във Франция за основните чествания на Десанта, последвани от разговори с президента Еманюел Макрон.  Юлиян Марков", "date": "2019.05.22", "title": "AFP: Президентът Доналд Тръмп ще посети Ирландия"}
{"url": "http://www.focus-news.net/news/2019/05/22/2660809/aktualna-patna-obstanovka.html", "text": "Информация за състоянието на републиканските пътища и въведени ограничения за 22 май 2019 г., предоставена от  пресцентъра на Агенция \"Пътна инфраструктура\". Метеорологична обстановка : \r\nПрез нощта ще преобладава ясно време, с разкъсана висока облачност. На 22.05.2019 г преди обяд ще е слънчево. След обяд ще има временни увеличения на облачността, но само на отделни места в Източна България и планинските райони ще превали краткотраен дъжд. Ще духа слаб до умерен западен вятър. Максималните температури ще са между 23° и 28°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nДвижението по АМ „Тракия“ от км 96+500 до км 97+000 посока Бургас се осъществява в една лента поради ремонтни дейности на асфалтовата настилка. Ограничено е движението в активната и аварийната лента. Движението се осъществява в изпреварващата лента и се регулира с пътни знаци. Срок до 22.05.2019 г. \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Шумен: \r\nДвижението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г \r\nОбласт Варна: \r\nДвижението в участъка п.в. „Невша“ – п.в. „Ветрино“ от км 375+000 до км 386+000 посока Варна се осъществява с повишено внимание поради косене на тревни площи. Движението се осъществява съобразно създадената организация. Срок 23.05.2019 г; \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г.; \r\nДвижението в участъка п.в „Летище“ – Варна от км 421+500 до км 425+500 посока Варна се осъществява с повишено внимание поради ремонтни дейности на асфалтовата настилка. Срок до 22.05.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. \r\nОбласт Монтана: \r\nДвижението в участъка Винище – Горна Вереница при км 96+800 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; \r\nДвижението в участъка Монтана – Крапчене при км 113+100 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.  \r\nДвижението в участъка Крапчене – Трифоново при км 117+300 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. включително.; \r\nОбласт Разград: \r\nДвижението в участъка Разград – граница обл. Шумен  от км 69+826 до км 93+500 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти. Срок до 23.05.2019 г.; \r\nОбласт Шумен: \r\nДвижението в участъка Каспичан – Зайчино ореше от км 133+744 до км 146+160 се осъществява с повишено внимание поради ремонтни дейности по съоръжения и канавки. Срок до28.05.2019 г. \r\nОбласт Варна:  \r\nДвижението в участъка Зайчино ореше – Слънчево от км 146+000 до км 186+000 се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената организация. Срок до 22.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Русе: \r\nДвижението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nДвижението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; \r\nДвижението в участъка Сопот – Абланица от км 27+000 до км 48+000 се осъществява с повишено внимание поради ремонтни дейности на асфалтовата настилка. Срок до 22.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка с. Камбурово – гр. Омуртаг – с. Пролаз се осъществява с повишено внимание поради ремонтни дейности на асфалтовата настилка. Срок до 25.05.2019г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:  \r\nДвижението в участъка Бяла – Полско Косово от км 54+270 до км 65+200 в участъка от гр.Бяла до с.Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Стара Загора: \r\nДвижението по път I-5 с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в района на с. Цървеняно от км 37+000 до км 42+440 се осъществява с повишено внимание поради профилиране на банкети и почистване на наземни окопи. Срок до 23.05.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Срок до 23.05.2019 г.   \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Калотина – Драгоман от км 7+000 до км 10+000 се осъществява в една лента поради санитарна сеч на храсти и дървета. Участъкът е сигнализиран с пътни знаци и сигналисти. Срок до 23.05.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; щ \r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради изсичане на храсти, оформяне корони на дървета и почистване на отводнителни съоръжения. Движението се осъществява съобразно създадената организация. Срок до 23.05.2019 г. \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 31.05.2019 г. Състояние на републиканската пътна мрежа :  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: \r\nПът II-29: Движението по път II-29 Аксаково – Любен Каравелово от км 4+000 до км 19+000 се осъществява с повишено внимание поради косене на тревни площи. Движението се осъществява съобразно създадената организация. Срок до 23.05.2019 г.; \r\nПът III-208: Движението по път II-208 Провадия – с. Аспарухово от км 18+000 до км 48+000 се осъществява с повишено внимание поради ремонт на асфалтовата настилка. Движението се осъществява съобразно създадената организация. Срок до 22.05.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 г.; \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г. \r\nПът II-35: Движението по път II-35 с. Лешница – гр. Троян от км 62+643 до км 71+400 се извършва с повишено внимание поради машинно и ръчно косене на банкети. Водачите да се движат със съобразена скорост. Срок до 23.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 Монтана – Гинци при км 53+150 се осъществява в една лента и с повишено внимание поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; \r\nПът ІІ-81: Движението по път ІІ-81 Монтана – Вирове при км 101+940 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; \r\nПът ІІІ-101: Движението по път ІІІ-101 Бойчиновци – Мърчево при км 41+470 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; \r\nПът ІІІ-102: Движението по път ІІІ-102 Белимел – Горно Церовене при км 67+200 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-377: Движението по път III-377 Брацигово – с. Равногор от км 11+000 до км 20+000 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 22.05.2019 г.; \r\nПът III-379: Движението по път III-379 с. Нова махала – м. Вълча поляна от км 5+000 до км 10+000 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 22.05.2019 г.  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 28.05.2019 г. \r\nПът ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети. Срок до 23.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: Движението по път II-86 Пловдив - Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-86: Движението по път II-86 Асеновград – Чепеларе се осъществява в една лента поради почистване на единични камъни в близост до пътното платно. Шофьорите при необходимост изчакват на място. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът II-23: Движението по път ІI-23 с. Брестовене – гр. Завет при км 57+267 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Срок до 23.05.2019 г. \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 24.05.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности почистване на храсти по пътните банкети. Срок до 24.05.2019 г.  \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 24.05.2019 г.  \r\nПът III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 24.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 28.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът II-86: Движението по път II-86 Средногорци – Рудозем от км 125+728 до км 129+660 е ограничено поради извършването на взривни работи в участък от км 128+378 до 128+453. Срок от 12:00 ч до 20:00 ч на 22.05.2019 г. \r\nОбходен маршрут: Средногорци – Смолян /кв. „Устово“ – кв. „Райково“) - Рудозем и обратно.  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определ", "date": "2019.05.22", "title": "Актуална пътна обстановка"}
{"url": "http://www.focus-news.net/news/2019/05/22/2660811/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-23-i-28.html", "text": "Днес ще е предимно слънчево. След обяд ще се развива купеста облачност и на отделни места в източните и планинските райони ще превали краткотраен дъжд и ще прегърми.  Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб до умерен западен вятър. Максималните температури ще са между 23° и 28°. По Черноморието ще е предимно слънчево. След обяд ще се развива купеста облачност и на отделни места ще превали и прегърми. Ще духа слаб до умерен западен вятър, който след обяд ще се ориентира от югоизток. Максималните температури ще са между 21° и 26°. Температурата на морската вода е 16°-19°. Вълнението на морето ще е 1-2 бала. Атмосферното налягане е близко до средното за месеца и ще остане без съществена промяна. \r\n В планините ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд с гръмотевици. Ще духа умерен, по високите и открити части – временно силен вятър от запад-югозапад. Максималната температура на височина 1200 метра ще е около 17°, на 2000 метра – около 10°.", "date": "2019.05.22", "title": "НИМХ: Днес ще бъде предимно слънчево, максималните температури ще са между 23° и 28°"}
{"url": "http://www.focus-news.net/news/2019/05/22/2660797/the-independent-tereza-mey-otkaza-da-se-angazhira-s-provezhdaneto-na-nov-referendum-za-brekzit-dori-ako-deputatite-glasuvat-za-nego.html", "text": "Тереза Мей отказа да се ангажира с провеждането на нов референдум за Брекзит, дори ако депутатите гласуват за него, след като тя направи последен опит за спасяване на сделката, пише британският вестник  The Independent . \r\nПремиерът обяви, че ще позволи на парламента да гласува за референдум,  ако депутатите дадат първоначално одобрение на законопроекта за споразумението за оттегляне, но веднага поставят под съмнение дали наистина ще последва нов референдум. \r\nАндрю Пърси, който бе подкрепил сделката в предишни гласувания, беше сред групата на депутати-консерватори, които смениха позицията си, като посочиха „дори възможността за втори референдум“. \r\n„На референдума на хората беше казано, че това е последната дума по въпроса за едно поколение - тя ще бъде изпълнена”, предупреди той. \r\nПо време на изказването си Мей ясно посочи, че нейното несъгласие с провеждане на референдум не е отпаднало,  като казва: „Много пъти съм излагала ясно собственото си становище по този въпрос. Не вярвам, че това е път, който трябва да поемем.\" \r\nПремиерът също така посочи, че няма изискване оставането в ЕС да бъде опция  в бюлетината, ако се проведе референдум.  Юлиян Марков", "date": "2019.05.22", "title": "The Independent: Тереза Мей отказа да се ангажира с провеждането на нов референдум за Брекзит, дори ако депутатите гласуват за него"}
{"url": "http://www.focus-news.net/news/2019/05/22/2660788/nezavisimaya-gazeta-v-ukrayna-iskat-da-razsledvat-nachaloto-na-sabitiyata-v-donbas.html", "text": "В Украйна искат да разследват някои епизоди от управлението на бившия президент Петро Порошенко, включително началото на събитията в Донбас , пише Татяна Ивженко – украинският кореспондент на вестник  „Независимая газета“ . \r\nРазвитието на ситуацията в Донбас през 2014 г. бе засегнато в студиото на телевизионния канал News One. Журналистът Диана Панченко припомни, че през юли същата година 2014, след като прекара един месец като президент, Порошенко \"заяви, че Украйна ще наруши примирието:\" Ние ще атакуваме, освобождаваме земята си. \"По това време имахме по-малко от 100 загинали. Доларът беше 12 гривни (сега е 26-27). По това време в рамките на контактната група се водеха преговори (според запознати, доста успешно). Украйна беше представена от Леонид Кучма\". Според наблюдателите за няколко месеца е било възможно да се сложи край на войната.  \r\nИск срещу Порошенко  е подаден  от адвокат, бивш заместник-началник на президентската администрация на Виктор Янукович (преди това е работил в екипа на Юлия Тимошенко) Андрей Портнов. След смяната на властта през 2014 г. той напуска Украйна и живее в Австрия. Портнов е заподозрян в участие в събитията, довели до стрелбата по площада на Независимостта, както и за загубата на Крим от Украйна. Той се връща в родината си в навечерието на встъпването в длъжност на новия президент. Самият Портнов в интервю за телевизия News One каза, че през последните пет години съдебната система на Украйна е претърпяла такива трансформации, които сега могат да бъдат използвани срещу предишното правителство.  \r\nВъв вторник сутринта Портнов написа в социална мрежа: „Преди един час изпратихме първото заявление за престъпление в Държавното бюро за разследване. Смятаме, че той (Порошенко) е замесен в държавна измяна, опит за превземане на държавната власт и злоупотреба с власт и официални правомощия. \" Всичко това е свързано с един епизод: заповедта за преминаване на 25 ноември 2018 г. на група украински военни кораби от Черно море в Азовско море. В района на Керченския проток корабите бяха задържани, а екипажите им бяха арестувани. \r\nАндрей Портнов е убеден, че Порошенко, който е дал заповед, е предвидил последствията. „Действайки за лична изгода - за да се възползват от властта (за печалба и разпределение на финансови и природни ресурси), президентът Порошенко се опита да наложи военно положение. За това той пожертва украинските моряци. Той точно трябваше да осъзнае и предскаже, че най-малко ще бъдат заловени, и като максимум, те биха могли да загинат ... Но това не е само узурпация на властта. Това е предателство. Смятаме, че тези действия са нанесли щети на украинската отбрана, те подкопават националната сигурност в интерес на чужда държава: Руската федерация е получила допълнителни лостове за натиск върху Украйна”, казва той в интервю.  Юлиян Марков", "date": "2019.05.22", "title": "„Независимая газета“: В Украйна искат да разследват началото на събитията в Донбас"}
{"url": "http://www.focus-news.net/news/2019/05/22/2660812/predstoyashti-mezhdunarodni-sabitiya-za-22-may-agentsiya-fokus.html", "text": "Министърът на външните работи на ФРГ Хайко Маас приема колегите си от Португалия и Словения за преговори. \r\n***  Министърът на финансите на САЩ Стивън Мнучин ще бъде изслушан пред Конгреса. \r\n***  Министър-председателят на Обединеното кралство Тереза Мей ще отговаря на въпроси в парламента. \r\n***  ЕЦБ провежда конференция в чест на напускането на главния икономист Петер Прает. \r\n***  Процесът срещу каталунските сепаратисти навлиза в 15-ата си седмица. \r\n***", "date": "2019.05.22", "title": "Предстоящи международни събития за 22 май (Агенция „Фокус“)"}
{"url": "http://www.focus-news.net/news/2019/05/22/2660814/pravitelstvoto-shte-razgleda-otchet-za-izpalnenieto-na-natsionalnata-strategiya-za-preventsiya-i-borba-s-nerednostite-i-izmamite-s-evropeyski-sredstva.html", "text": "На седмичното заседание правителството ще разгледа доклад за дейността на Съвета за координация в борбата с правонарушенията, засягащи финансовите интереси на Европейския съюз през 2018 г. и отчет за изпълнението на плана за действие за 2018 г. за изпълнението на Националната стратегия за превенция и борба с нередностите и измамите, засягащи финансовите интереси на ЕС, за периода 2014-2020 г. Министрите трябва да одобрят и позицията на правителствената част и на състава на националната тристранна делегация на Република България за участие в работата на 108-ата сесия на Международната конференция на труда, която ще се проведе от 10 до 21 юни 2019 г. в Женева. Ще бъде обсъден и доклад за резултатите от участието на България в неформалното заседание на Съвета на Европейския съюз по заетост, социална политика, здравеопазване и потребителски въпроси, формат „Здравеопазване“, проведено на 14 и 15 април 2019 г. в Букурещ, както и доклад за одобряване на резултатите от участието на България в неформалното заседание на Съвета на ЕС по образование, младеж, култура и спорт, формат „Култура“, проведено на 16 април 2019 г. в Букурещ.", "date": "2019.05.22", "title": "Правителството ще разгледа отчет за изпълнението на Националната стратегия за превенция и борба с нередностите и измамите с европейски средства"}
{"url": "http://www.focus-news.net/news/2019/05/22/2660813/predstoyashti-sabitiya-v-stranata-za-22-may-agentsiya-fokus.html", "text": "*** \r\nОт 8.30 часа ще се проведе редовното правителствено заседание.  \r\n*** \r\nОт 11.30 часа до село Кирково, на пътя преди ГКПП \"Маказа\" министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция.  \r\n*** \r\nВ 14.00 часа министърът на образованието и науката Красимир Вълчев ще посети Висшето училище по телекомуникации пощи (ВУТП) и ще се срещне с ръководството и студенти от висшето училище. Предвижда се министърът да се запознае с учебната база и лабораториите, както и с актуалните проекти и партньорства на училището. \r\n*** \r\nОт 10.00 часа в голямата заседателна зала на Община град Добрич зам.-министърът на образованието и науката Деница Сачева, кмета на Община Добрич Йордан Йорданов и председателят на Българската стопанска камара Радосвет Радев ще открият Дискусионен форум „Взаимодействие между бизнес и образование“. \r\n*** \r\nОт 9.00 часа IV състав на Специализирания наказателен съд ще заседава по делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.  \r\n*** \r\nОт 9.30 часа в зала 7 на НДК ще се състои конференция на тема „От грижа към самостоятелност: права и потребности на младежите, напускащи и напуснали алтернативна грижа“.  \r\n*** \r\nОт 10.00 часа XVIII състав на Специализирания наказателен съд ще гледа делото за образуване и ръководене на организирана престъпна група срещу Огнян А., Янко Я., Ивайло С., Петър М., Ангел Т., Марин Я., Антон Х., Валентин П. и Васил К.  \r\n*** \r\nОт 10.00 часа XV състав на Специализирания наказателен съд ще заседава по делото за образуване и ръководене на организирана престъпна група срещу Димитрина Р., Мария Ж., Нели К. и Надежда Т. \r\n*** \r\nОт 10.00 часа XII състав на Специализирания наказателен съд ще заседава по делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 10.00 часа в Централния военен клуб ще се състои откриване на Конференция на тема „100 години от завършване на Първата световна война: поуки и съвременност”. \r\n*** \r\nОт 10.45 часа в сградата на ГД „Национална полиция“ ще се проведе брифинг Представители на ГДНП, СДВР и ГДПБЗН ще информират за предприетите мерки, във връзка с осигуряване на реда и нормалното протичане на абитуриентските балове.  \r\n*** \r\nОт 11.00 часа в Американския център ще се състои финал на четвъртата успешна кампания „На училище в Столична библиотека“, в която се включиха училища от всички райони на град София и над 1 000 деца от 30 столични училища.  \r\n*** \r\nОт 11.00 до 17.00 часа в галерия „Академия“ на Националната художествена академия ще се проведе четвърта научна конференция „Визуалната комуникация в културния и образователен процес“. \r\n*** \r\nОт 11.00 часа VІІ състав на Специализирания наказателен съд ще гледа делото за образуване и ръководене на организирана престъпна група срещу Кирил Т., Милен В., Виктор Б., Габриел Б., Иван А., Георги К., Николай С., Красимир К., Димитър П., Иван К., Емил И., Георги З. и Ангел З.  \r\n*** \r\nОт 11.00 часа в Националния пресклуб на БТА ще се състои пресконференция „150 години Българска академия на науките. Историческите изследвания - основа на Българското книжовно дружество“. \r\n*** \r\nОт 11.00 часа в Американския център на Столична библиотека ще бъдат наградени победителите в ученическия конкурс „Вековната мъдрост на нашия град“.  \r\n*** \r\nВ 13.00 час в Министерството на правосъдието омбудсманът Мая Манолова ще проведe среща при правосъдния министър Данаил Кирилов заради проблеми с Търговския регистър. \r\n*** \r\nОт 13.00 часа III състав на Специализирания наказателен съд ще гледа квалифицирани състави за изнудване срещу Лъчезар Я. и Габриел П.  \r\n*** \r\nОт 13.30 часа XI състав на Специализирания наказателен съд ще гледа делото за образуване и ръководене на организирана престъпна група срещу Недялко Ц.  \r\n*** \r\nОт 13.30 часа ХХ състав на Специализирания наказателен съд ще гледа делото за образуване и ръководене на организирана престъпна група срещу Владимир Р., Григор Г. и Даниел Г.  \r\n*** \r\nВ 14.00 часа в Университетската библиотека \"Св. Климент Охридски\" ще бъде открита изложбата „Път към Бога” – възрожденският Самоков – град на ковачи, зографи и печатари”.  \r\n*** \r\nОт 13.00 часа в зала 6 на Националния дворец на културата ще бъде официално открита програмата „Възобновяема енергия, енергийна ефективност и енергийна сигурност“, чиито програмен оператор е Министерството на енергетиката.  \r\n*** \r\nОт 16.00 часа в Ларгото за 24-та поредна година ще бъдат връчени отличията „Златно перо“. \r\n*** \r\nОт 16.30 часа в Зала „Проф. Васил Геров“ ще се проведе музикално-поетичен пърформанс \"Любовта е равна на любов\". \r\n*** \r\nОт 17.00 до 20.00 часа Галерия Арте открива изложба-живопис на Светлин Русев. \r\n*** \r\nОт 18.00 часа в Мраморното фоайе Георги Константинов представя новата си книга „Поезията като свидетел“.  \r\n*** \r\nОт 18.30 часа в „Ларгото“ над 300 деца танцьори ще вземат участие в станалия вече традиционен за програмата на „Европейски музикален фестивал“ концерт „Европа танцува“.  \r\n*** \r\nОт 18.30 часа на Лятна естрада в Борисовата градина ще се проведе концерт концерт на Софийския духов оркестър по повод 120 години от рождението на проф. Панчо Владигеров и възстановяването на бюст-паметника на композитора. \r\n*** \r\nОт 19.00 часа в Централното фоайе на Ректората ще бъде открита изложбата „Нова българска типография II“ –  графичен дизайн и съвременна типография от български автори.  \r\n*** \r\nОт 19.00 часа в аудитория 272 на Ректората на Софийски Университет ще се състои премиера на документалния филм „Полярни изследователи\" с автор Мария Чернева.  \r\n*** \r\nОт 19.00 до 19.30 часа в градинката пред бл. 73 в ж.к. „Младост“ 1 ще се проведе протест като част от кампанията  „За чиста и уредена София 2019“. От 19.30 до 21.00 часа ще има шествие по маршрут: по бул. „Андрей Сахаров“ от кръстовището с ул. „Йерусалим“ – до кръстовището с бул. „Александър Малинов“ и обратно по бул. „Андрей Сахаров“ до кръстовището с ул. „Йерусалим“. \r\n*** \r\nОт 19.00 до 19.30 часа на ул. „Монтевидео“ № 98 в жк. „Овча купел“ 1 ще се проведе протест като част от кампанията  „За чиста и уредена София 2019“. От 19.30 до 21.00 часа ще има шествие по маршрут:  по ул. „Монтевидео“ от № 98 до кръстовището с бул. „Президент Линкълн“ и обратно по ул. „Монтевидео“ до  № 98.  \r\n*** \r\nВ 19.00 часа в зрителната зала на читалище ''Родолюбие'' ще се представи театралната постановка ''Женско царство'' по Ст. Л. Костов, която е поздрав за учителите в Община Асеновград \r\n*** \r\nОт 18.30 часа ще се проведе фолклорна вечер на певци и музиканти по повод 15-ата година от обявяването на Аксаково за град. \r\n*** \r\nОт 10.30 часа в салона на НЧ „Просвета – 1909 ще бъдат чествани 135 години ОУ \"Христо Ботев\". \r\n*** \r\nОт 12.00 часа в читалището в града ще се проведе публична лекция с дискусия на следните теми: „Защитен ли е дивият божур - символ на Божурище?“ и „Защитените територии в България“.  \r\n*** \r\nОт 12.00 часа на площад „Тройката“ две нови, артистични пейки ще станат част от облика на Бургас, инициативата е на клуб „България за младите“ към ГЕРБ.   \r\n*** \r\nВ 14.30 часа във Филхармонията ще бъдат представени етапите на строителните дейности, които предстои да бъдат осъществени за цялостното й обновяване, както и проекта за реставрация на сградата в автентичния й вид.  \r\n*** \r\nОт 17.00 часа от площада пред общината ще започне празнично шествие на тема „Биоразнообразие и Натура 2000“. То ще премине по ул. „Богориди“, ще завърши в 17.30 на Лятна сцена „Охлюва“.  \r\n*** \r\nОт 17.30 часа в Регионална библиотека \"Пейо Яворов\" Митко Иванов, съавтор в \"История на Бургас\" ще изнесе лекция на тема: „Истинската история на празника на светите братя Кирил и Методий- в България и в Бургас“. \r\n*** \r\nОт 15.00 часа в конферентната зала на Регионален исторически музей – Благоевград ще се проведе лекция на тема: „Св. Йоан Владимир и Св. Седмочисленици от Охрид. Политическа антропология и религиозен култ“. \r\n*** \r\nОт 18.30 часа във Фоайето на НЧ \"Никола Вапцаров - 1866\" ще бъде премиерата на новия роман на Снежанка Филчева - \"Бягство\". \r\n*** \r\nОт 10.00 часа в Руския център на Варненският свободен университет „Черноризец Храбър“ ще бъде открит Международния  младежки форум „Моята инициатива в образованието“.  \r\n*** \r\nОт 10.00 часа във Варненския свободен университет „Черноризец Храбър“ научно жури ще присъди на проф. д-р Георги Близнашки степен „доктор на науките“. \r\n*** \r\nОт 17.30 часа ще започне „Дългата вечер на църквите“. Различни мероприятия ще се проведат в Католическа църква „Непорочно зачатие на Дева Мария“ и Евангелска методистка епископална църква.  \r\n*** \r\nОт 18.00 часа в ИЗ „Рафаел Михайлов“ ще се състои откриване на изложба „Превъплъщенията на книгата“ с автори Светослав Косев и Симеон Желев. \r\n*** \r\nОт 18.00 часа в МДТ „Константин Кисимов“ ще се проведе благотворителен концерт в подкрепа на Никол Владкова. \r\n*** \r\nОт 19.00 часа в ДКС „Васил Левски“ ще се състои „Как ще НИ стигнат американците“ – спектакъл на Национален фолклорен ансамбъл „Българе“. \r\n*** \r\nОт 19.00 часа в Клуб 7 ще се проведе Вечер на дамската поезия.  \r\n*** \r\nОт 11.00 часа в Регионалния пресклуб на БТА ще се проведе пресконференцията във връзка с приключването на европейския проект „Трансданюб перли“. \r\n*** \r\nВ 11.00 часа кметът Огнян Ценков ще посети напълно възстановения в първоначалния му вид турски барутен склад, който се намира в Крайдунавския парк, в близост до крепостта \"Баба Вида\".  \r\n*** \r\nОт 18.00 часа в Градска концертна зала ще се състои госпъл концерт  с легендарните „Инграметс“ и Шърман Холмс.  \r\n*** \r\nОт 10.00 ч. пред кметството в селото ще започнат ремонтните дейности за подобряване на състоянието на републикански път ІІ-53 \"Поликраище - Горна Оряховица - Елена\" в участъка от км 0+000 до км 6+289 „Поликраище  - Първомайци - Горна Оряховица“. \r\n*** \r\nОт 9.30 часа в Държавен куклен театър „Дора Габе“ ще се играе куклен спектакъл „Жабокът и слънчевата дъщеря“. \r\n*** \r\nОт 10.00 до 17.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nОт 10.00 до 12.30 часа в сградата на Община Добрич ще се проведе дискусионен форум, посветен на взаимодействието между бизнеса и образованието на територията на областта. \r\n*** \r\nОт 11.00 часа в Концертна зала на Младежкия център ще се състои концерт по проект „Заедно учим, творим и играем“. \r\n*** \r\nОт 13.30 часа в Народно читалище „Й. Йовков-1870 г.“, Зала „Зорница“ ще се играе  \r\nспектакъл „Не падай духом“ на Театрална студия „Зорница“. \r\n*** \r\nОт 18.00 часа в Концертна зала „Добрич“ ще се проведе тържество „О, Будители народни“. \r\n*** \r\nОт 14.30 часа на стадион „Осогово” ще се проведе общинското състезание „Бързи, смели, сръчни”. \r\n*** \r\nОт 18.30 часа в Куклената зала на Драматичния театър ще се състои премиерата на \"Приказни мъниста\" на Школа по куклено актьорско майсторство към Общински куклен театър \"Патилан\".  \r\n*** \r\nОт 10.00 часа пред храм „Св. Иван Рилски” ще има молебен и курбан за здраве, организирани от общината. \r\n*** \r\nОт 11.00 часа в Специализираната болница за продължително лечение и рехабилитация ще бъдат отбелязани 60 години от създаването на лечебното заведение. \r\n*** \r\nОт 12.30 часа на площада в кв. „Бела вода“ ще има курбан за здраве по повод годишнина от голямото земетресение през 2012 г. \r\n*** \r\nВ 11.00 часа в центъра на населеното място ще бъде отслужен молебен за здраве. От 14.00 часа на площада в селото ще има курбан за здраве по повод земетресението от 22 май 2012 г. \r\n*** \r\nОт 17.00 часа в Галерия „Артсалон” ще бъде открита „Крачка в различното“ – изложба- керамика на  учители и ученици  по повод 80 години Обединено училище  „Т. Ненков“. \r\n*** \r\nОт 17.30 часа в ЦПЛР-ОДК ще бъде открита изложба на школите по изобразително изкуство– вернисаж. \r\n*** \r\nОт 11.00 часа в пресклуба на БТА председателят на Районната избирателна комисия Ярослав Димитров ще даде пресконференция за подготовката за предстоящите европейски избори. \r\n*** \r\nОт 13.30 часа в Гарнизонен военен клуб ще се състои тържествено събрание-концерт по повод патронния празник на Военновъздушна учебна база „Георги Бенковски“ с участието на Представителен ансамбъл на Въоръжените сили. \r\n*** \r\nОт 17.00 часа в  ХГ Дарение \"Колекция Светлин Русев\" ще се състои музикално - поетичен рецитал с участието на Юри Тошмаков - цигулка и Магдалена Начева - пиано. \r\n*** \r\nОт 17.00 часа в арт зала на Регионална библиотека \"Христо Смирненски\" ще се състои прожекция на операта \"Луд гидия\". \r\n*** \r\nОт 19.00 часа в Драматично-куклен театър \"Иван Радоев\" ще се състои спектакъла \"Анини приказки и грозното патенце\" на детската театрална студия. \r\n*** \r\nОт 9.30 часа в 10 зала Окръжният съд ще гледа делото срещу Йордан С., Марин П., Александър К. и Александър Д., обвинени в отнемане на чужди вещи на обща стойност 457 352.00 лева. \r\n*** \r\nОт 10.45 часа в зала № 2 7 наказателен състав на Районния съд ще заседава по делото срещу Калин В. и Васко Д., обвинени в транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив.  \r\n*** \r\nОт 11.30 часа в зала № 10 втори наказателен състав на Районния съд ще гледа делото срещу Свилен Г., обвинен в причиняване на средна телесна повреда на турски гражданин на пътя, като деянието е извършено в пияно състояние. \r\n*** \r\nОт 14.00 часа в зала № 3 22 наказателен състав на Районния съд  ще гледа делото срещу Цветелин К., Илиян С. и Александър Г., обвинени в умишлено запалване на чуждо движимо имущество. \r\n*** \r\nОт 18.00 часа в Конферентната зала на Народна библиотека „Иван Вазов“ ще се състои премиера на втората част на книгата „Изявени пловдивчани. Личностна енциклопедия“. \r\n*** \r\nОт 20.00 часа в зала Колодрум ще бъдат връчени Годишните музикални награди на БГ Радио 2019. \r\n*** \r\nОт 10.30. ч. в зала „Свети Георги“ председателят на Районната избирателна комисия в Русе Мирослава Маркова ще даде пресконференция относно предстоящите избори за членове на Европейския парламент 2019 г. \r\n*** \r\nОт 18.00 часа в Художествената галерия ще се състои официално откриване на изложбата „Михайло Парашчук: украинският и български скулптор“.  \r\n*** \r\nОт 17.30 часа в Художествената галерия ще се проведе изложба на ателие по иконопис при храм „Света Троица“. \r\n*** \r\nОт 19.00 часа в Драматичния театър ще се играе постановката „Между два стола” от Рей Куни.  \r\n*** \r\nВ 19.00 часа в зала Сливен започва прожекцията на носителя на „Златна Палма“ от КАН ’18- „Джебчий“. \r\n*** \r\nОт 18.00 часа на площад „Олимпийски“ ще се проведе юбилеен концерт „Фолклорът – лек за душата“, посветен на 25 години ОДК и 10 години ТК „Веселие“. \r\n*** \r\nОт 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов.  \r\n*** \r\nОт 17.00 часа във фоайето на Областната администрация ще бъде открита изложбата „Лица от Деца“. \r\n*** \r\nОт 10.00 часа в двора на СУ „Трайко Симеонов“ ще се проведе състезание по националната програма „Работа на полицията в училищата“.  \r\n*** \r\nВ 13.30 часа 92 деца от първите класове на II ОУ „Д- р Петър Берон“ ще посетят Информационния център на РИОСВ по повод Международния ден на биологичното разнообразие. Втора група ще посети центъра в 15.00 часа.  ЕВРОПЕЙСКИ ИЗБОРИ 2019: \r\n*** \r\nВ 10.30 часа кандидатът за евродепутат от БСП Димитър Данчев ще проведе среща с жители в пенсионерския клуб.  \r\n*** \r\nВ 11.00 часа кандидатът за евродепутат от БСП Деница Златева ще се срещне с управителния съвет на асоциацията на рециклиращата индустрия АРИ във фирма „Екометал Инжинеринг”. \r\n*** \r\nВ 12.00 часа кандидатът за евродепутат от БСП Димитър Данчев ще се срещне с жители в Клуба на пенсионера.  \r\n*** \r\nВ 14.00 часа кандидатът за евродепутат от БСП Димитър Данчев ще се срещне с жители в пенсионерския клуб.  \r\n*** \r\nОт 17.30 часа кандидатите за евродепутати от ГЕРБ Андрей Ковачев и Жечо Станков ще присъстват на хепънинг в парк „Овча купел“. \r\n*** \r\nВ 18.00 часа в ресторант „Форум” в НДК кандидатите за евродепутат от БСП Елена Йончева, Петър Витанов, Мариела Модева и Румен Гечев ще се срещнат с културни дейци по повод 24 май. В 18.30 часа в зала „Витоша” в Интер Експо Център Петър Витанов, Цветелина Пенкова и Момчил Неков ще проведат среща с младежта. \r\n*** \r\nВ 19.00 часа в комплекс Кредо кандидатът за евродепутат от БСП Димитър Данчев \r\nще уважи честването на 100 години от основаването на партийна организация в селото. \r\n*** \r\nВ 11.30 часа в офиса на ГЕРБ кандидатите за евродепутати Асим Адемов и Марин Захариев ще се срещнат с граждани.  \r\n*** \r\nВ 16.00 часа на ул. \"Даме Груев\" 25 кандидатът за евродепутат от БСП Валери Жаблянов ще се срещне с  интелектуалци и хора от сферата на образованието. В 18.00 часа в Градския парк срещу общежитията на Американски университет Деница Златева и Валери Жаблянов ще присъстват на празничен концерт. \r\n*** \r\nОт 9.00 часа в партийния съвет на БСП кандидатът за евродепутат Велизар Енчев ще проведе среща с журналисти.  \r\n*** \r\nВ 12.45 часа кандидатите за евродепутати от ГЕРБ Асим Адемов и Марин Захариев ще бъдат на центъра на девинското село, където ще се срещнат с местното население.  \r\n*** \r\nВ 14.00 часа кандидатите за евродепутати от ГЕРБ Асим Адемов и Марин Захариев ще посетят шивашки цех на ул. „Родопи“ 20.  Заедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов. \r\n*** \r\nВ 10.00 часа кандидатът за евродепутат от БСП Велизар Енчев ще проведе среща с офицери от запаса. \r\n*** \r\nОт 10.00 часа в залата на хотел „Диамант“ кандидатите за евродепутати от ГЕРБ Асим Адемов и Марин Захариев ще се срещнат със симпатизанти.  \r\n*** \r\nВ 17.30 часа кандидатът за евродепутат от БСП Димитър Данчев ще посети училище „Тодор Пеев”.  \r\n*** \r\nОт 11.00 часа в Златарица кандидатът за евродепутат от БСП Велизар Енчев ще проведе среща с жители. \r\n*** \r\nВ 11.00 часа кандидатите за евродепутати от БСП Иво Христов и Иван Кръстев ще се срещнат с обществеността.  \r\n*** \r\nОт 18.30 часа кандидатът за евродепутат от ГЕРБ Ивелина Василева ще се срещне с жители на града. Тя ще посети откритата предизборна приемна, която се намира на булевард „България“. След това Ивелина Василева ще присъства на дискусия с гражданите в салона на народно читалище „Димитър Полянов“, което се намира на ул. „Трети март 1“.  \r\n*** \r\nВ 14.00 часа кандидатите за евродепутати от БСП Иво Христов и Иван Кръстев ще се срещнат с граждани в клуба на БСП. В 17.30 часа Христов и Кръстев ще се срещнат с граждани в ХГ \"Проф. Илия Петров\". \r\n*** \r\nВ 11.00 часа в залата на общината кандидатът за евродепутат от БСП Сергей Станишев ще се срещне с обществеността.  \r\n*** \r\nВ 12.30 часа пред партийния съвет кандидатът за евродепутат от БСП Сергей Станишев \r\nще проведе среща с жители на селото. \r\n*** \r\nВ 19.30 часа в големия салон на читалището кандидатът за евродепутат от БСП Крум Дончев ще се срещне с граждани и ще присъства на концерт. \r\n*** \r\nВ 10.00 часа в кв. „Батановци“ кандидатът за евродепутат от БСП Румен Гечев ще се срещне с учители.  \r\n*** \r\nВ 14.00 часа в Културният дом кандидатът за евродепутат от БСП Сергей Станишев ще се срещне с гражданите на града.  \r\n*** \r\nВ 16.00 часа кандидатът за евродепутат от БСП Димитър Данчев ще посети Клуб на пенсионера.  \r\n*** \r\nОт 18.00 часа в залата на Родопски драматичен театър ще бъде представена листата на ГЕРБ и СДС за предстоящите избори за членове на Европейския парламент. В събитието ще участват кандидатите за евродепутати Мария Габриел, Асим Адемов, Марин Захариев и Илия Лазаров. На представянето ще присъстват още председателят на ПГ на ГЕРБ д-р Даниела Дариткова, председателят на СДС Румен Христов, народният представител д-р Красимир Събев, бившият евродепутат Владимир Уручев, областният координатор на ГЕРБ и кмет на Смолян Николай Мелемов. \r\n*** \r\nВ 16.30 часа в Областният съвет на БСП кандидатът за евродепутат Сергей Станишев \r\nще даде пресконференция. В 17.00 часа в залата на читалището в Търговище Сергей Станишев ще проведе среща с обществеността. \r\n*** \r\nВ 11.00 часа водачът на листата на ГЕРБ и СДС за европейските избори Мария Габриел ще посети Културно-информационен център „Безистен“, който бе обновен по европейски проект през 2015 година. В 11.10 часа Мария Габриел ще разгледа Интерактивния музей на открито „Европа в Ямбол“, разположен на централния площад на ул. „Г.С.Раковски“ в Ямбол. Там тя ще срещне и с членове и симпатизанти на ГЕРБ.", "date": "2019.05.22", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2019/05/22/2660791/moskovskiy-komsomolets-parvite-naznacheniya-na-zelenski-potvarzhdavat-vrazkata-mu-s-kolomoyski.html", "text": "Владимир Зеленски, който встъпи в длъжност като президент на Украйна, направи първите си назначения. За ръководител на президентската администрация е назначен Андрей Богдан, пряко свързан с  бизнесмена Игор Коломойски. В допълнение, украинските медии съобщават, че назначеният ръководител на апарата не може да работи в държавната служба, тъй като е попаднал под ударите на Закона за „лустрация“, пише руският вестник  “Московский Комсомолец .  \r\nАндрей Богдан е на 42 години от Лвов. От 2001 г. Богдан работи като адвокат, през 2007 г. се кандидатира за Върховната Рада, но не е избран. През 2008 г. Богдан получава поста в правителството при президента Виктор Юшченко: тогава министърът на правосъдието Микола Онишчук го определя за свой заместник в борбата с корупцията. \r\nБогдан продължава да работи при следващия президент, Виктор Янукович: през 2010 г. адвокатът става заместник-министър, упълномощен по въпросите на антикорупционната политика. Постът му по-късно е ликвидиран, но през 2013 г. министър-председателя Азаров назначава Богдан като омбудсман за борба с корупцията. Богдан е уволнен от правителството през 2014 г. след Евромайдана. Въпреки това, през същата година, олигархът Игор Коломойски (тогавашният управител на Днепропетровска област) го „взема под крилото си“, назначавайки го като съветник. Междувременно Богдан не губи надежда да стане депутат: през същата година той отново се кандидатира за Върховната Рада, още повече от листата на партията на Петро Порошенко, но партията отмени регистрацията му като кандидат. \r\nАндрей Богдан е известен с участието си в съдебен процес срещу заместник-управителя на Днепропетровска област, колегата на Коломойски - Генадий Корбан, който през 2015 г. е обвинен в вземане на заложници, създаване на организирана престъпна група и присвояване на средства. От началото на президентската кампания на Зеленски Андрей Богдан е сочен като негов правен съветник. \r\nСпоред съобщения в медиите, през последните две години Богдан постоянно лети до Женева и Тел Авив, градовете, където живее Игор Коломойски.  Юлиян Марков", "date": "2019.05.22", "title": "„Московский Комсомолец“: Първите назначения на Зеленски потвърждават връзката му с Коломойски"}
{"url": "http://www.focus-news.net/news/2019/05/22/2660817/ombudsmanat-maya-manolova-shte-provede-sreshta-s-pravosadniya-ministar-zaradi-problemi-s-targovskiya-registar.html", "text": "От 13.00 ч. омбудсманът Мая Манолова и адвокати, представители на Фейсбук общност на българските адвокати, ще се срещнат с правосъдния министър Данаил Кирилов и служители на Агенцията по вписванията във връзка с проблеми, които срещат при всекидневната си работа с Търговския регистър. Това съобщиха от пресцентъра на   Омбудсмана на Република България . Срещата ще се състои в Министерството на правосъдието.  \r\nПрипомняме, че на 17 май 2019 г., адвокати от фейсбук общността сезираха с отворено писмо омбудсмана, в което настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.  \r\nВ понеделник Манолова се срещна с представители на адвокатите и пое ангажимент да организира среща при министъра на правосъдието, на която да бъдат поставени проблемите, упоменати в отвореното писмо.  \r\nОсвен това омбудсманът се ангажира и с изготвянето на законодателни предложения, които да подобрят работата на Търговския регистър и Агенцията по вписванията.  \r\nЦелта им ще бъде въвеждането на ясни правила, които да водят до обезщетяване на вредите, претърпени от гражданите при неправомерни откази на длъжностните лица, включително възстановяване на разноските при незаконни откази. Ще настоява и за мерки, които да уеднаквят начините, по които действат и вписват отделните длъжностни лица.  \r\nНа срещата в Министерството на правосъдието са поканени и представители на ВСС във връзка с проблеми с достъпа до електронното правосъдие.", "date": "2019.05.22", "title": "Омбудсманът Мая Манолова ще проведe среща с правосъдния министър заради проблеми с Търговския регистър"}
{"url": "http://www.focus-news.net/news/2019/05/22/2660818/evropeyski-izbori-2019-vodachat-na-listata-na-gerb-i-sds-mariya-gabriel-shte-poseti-yambol.html", "text": "Водачът на листата на ГЕРБ и СДС за европейските избори Мария Габриел ще посети Ямбол. Това съобщиха от пресцентъра на  ПП ГЕРБ . В 11.00 часа тя ще посети Културно-информационен център „Безистен“, който бе обновен по европейски проект през 2015 година. В 11.10 часа Мария Габриел ще разгледа Интерактивния музей на открито „Европа в Ямбол“, разположен на централния площад на ул. „Г.С.Раковски“ в Ямбол. Там тя ще срещне и с членове и симпатизанти на ГЕРБ.", "date": "2019.05.22", "title": "Европейски избори 2019: Водачът на листата на ГЕРБ и СДС Мария Габриел ще посети Ямбол"}
{"url": "http://www.focus-news.net/news/2019/05/22/2660820/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-pernik-targovishte-sofiya-veliko-tarnovo-razgrad-i-blagoevgrad.html", "text": "Кандидатите за евродепутати от листата на \"БСП за България\" ще посетят областите Перник, Търговище, София, Велико Търново, Разград и Благоевград. Това съобщиха от пресцентъра на  БСП .  Перник   \r\nВ 10.00 часа в град Перник в кв. \"Батановци\" Румен Гечев ще се срещне с учители.  Търговище \r\nВ 11.00 часа в град Омуртаг в залата на общината Сергей Станишев ще се срещне с обществеността. След това той ще проведе среща с жители на с. Камбурово в 12.30 часа пред партийния съвет. В 14.00 часа в гр. Попово в Културният дом Станишев ще се срещне с гражданите на града. В 16.30 часа в Областният съвет на БСП в Търговище той ще даде пресконференция. В 17.00 часа в залата на читалището в Търговище Сергей Станишев ще проведе среща с обществеността. София – град \r\nВ 11.00 часа Деница Златева ще се срещне с управителния съвет на асоциацията на рециклиращата индустрия АРИ във фирма „Екометал Инжинеринг” \r\nВ 18.00 часа в ресторант „Форум” в НДК Елена Йончева, Петър Витанов, Мариела Модева и Румен Гечев ще се срещнат с културни дейци по повод 24 май. \r\nВ 18.30 часа в зала „Витоша” в Интер Експо Център Петър Витанов, Цветелина Пенкова и Момчил Неков ще проведат среща с младежта. Велико Търново \r\nВ 10.00 часа в Горна Оряховица Велизар Енчев ще проведе среща с офицери от запаса, а от 11.00 часа в Златарица той ще проведе среща с жители. \r\nВ 19.30 часа в град Павликени в големия салон на читалището Крум Дончев ще се срещне с граждани и ще присъства на концерт. Разград \r\nВ 11.00 часа в град Исперих Иво Христов и Иван Кръстев ще се срещнат с обществеността. В 14.00 часа в град Кубрат двамата ще се срещнат с граждани в клуба на БСП. В 17.30 часа Христов и Кръстев ще се срещнат с граждани в ХГ \"Проф. Илия Петров\". София – област \r\nВ 10.30 часа в с. Брусен Димитър Данчев ще проведе среща с жители в пенсионерския клуб. В 12.00 часа в с. Лопян той ще се срещне с жители в Клуба на пенсионера. В 14.00 часа в с. Ямина Данчев ще се срещне с жители в пенсионерския клуб. В 16.00 часа в Рибарица той ще посети Клуб на пенсионера. В 17.30 часа в Етрополе Димитър Данчев ще посети училище „Тодор Пеев”. В 19.00 часа в комплекс Кредо в с. Трудовец Димитър Данчев ще уважи честването на 100 години от основаването на партийна организация в селото. Благоевград \r\nВ 16.00 часа в град Благоевград на ул. \"Даме Груев\" 25 Валери Жаблянов ще се срещне с  интелектуалци и хора от сферата на образованието. В 18.00 часа в Градския парк срещу общежитията на Американски университет Деница Златева и Валери Жаблянов ще присъстват на празничен концерт.", "date": "2019.05.22", "title": "Европейски избори 2019: Кандидатите за евродепутати от \"БСП за България\" ще посетят областите Перник, Търговище, София, Велико Търново, Разград и Благоевград"}
{"url": "http://www.focus-news.net/news/2019/05/22/2660821/evropeyski-izbori-2019-kandidatite-za-evrodeputati-asim-ademov-i-marin-zahariev-shte-posetyat-obshtinite-dospat-borino-i-devin.html", "text": "Кандидатите за членове на Европейския парламент от ГЕРБ Асим Адемов и Марин Захариев ще посетят общините Доспат, Борино и Девин. Това съобщиха от пресцентъра на  ПП ГЕРБ . \r\nСрещата в Доспат с членове и симпатизанти ще се състои от 10.00 часа в залата на хотел „Диамант“, намиращ се на ул. „Тракия“ в общинския център.  \r\nС жители на Борино срещата е в 11.30 часа в офиса на ПП ГЕРБ, на улица „Родопи“ 25.  \r\nВ 12.45 часа Захариев и Адемов ще бъдат на центъра на девинското село Грохотно, където ще се срещнат с местното население.  \r\nВ 14.00 часа двамата кандидат-евродепутати ще посетят шивашки цех в Девин, на ул. „Родопи“ 20.  \r\nЗаедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов.", "date": "2019.05.22", "title": "Европейски избори 2019: Кандидатите за евродепутати Асим Адемов и Марин Захариев ще посетят общините Доспат, Борино и Девин"}
{"url": "http://www.focus-news.net/news/2019/05/22/2660815/premierite-na-balgariya-i-gartsiya-boyko-borisov-i-aleksis-tsipras-shte-dadat-start-na-izgrazhdaneto-na-interkonektora-mezhdu-dvete-strani.html", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция. Това съобщиха от  правителствената информационна служба . Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. \r\nИнтерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \r\nГазовата връзка между България и Гърция е с дължина 182 км, от които 150 км са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  \r\nЦеремонията за даване началото на строителните дейности по проекта ще се състои от 11.30 часа до с. Кирково, на пътя преди ГКПП „Маказа“.", "date": "2019.05.22", "title": "Премиерите на България и Гърция Бойко Борисов и Алексис Ципрас ще дадат старт на изграждането на интерконектора между двете страни"}
{"url": "http://www.focus-news.net/news/2019/05/22/2660823/smolyan-ot-1200-chasa-do-2000-chasa-se-ogranichava-dvizhenieto-po-patya-srednogortsi-rudozem-za-izvarshvaneto-na-vzrivni-raboti.html", "text": "От 12.00 часа до 20.00 часа се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. Това съобщиха от пресцентъра на  Агенция „Пътна инфраструктура“ . Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.05.22", "title": "Смолян: От 12.00 часа до 20.00 часа се ограничава движението по пътя Средногорци - Рудозем за извършването на взривни работи"}
{"url": "http://www.focus-news.net/news/2019/05/22/2660824/tass-kitay-mozhe-da-ogranichi-dostapa-na-sasht-do-tsenni-redki-metali.html", "text": "Китай може да използва стратегически важни редки метали, търсени от високотехнологичните индустрии като коз в разрастващата се търговска война със САЩ, пише в сряда вестник \"South China Morning Post\", цитиран от  TACC . \r\nПубликацията обръща внимание на факта, че президентът на Китай Си Цзинпин посети предприятие за редки метали в източната провинция Дзянси.   \r\nСпоред експерти посещението изпраща сигнал, че Пекин може да използва редките метали като коз в търговската война със САЩ и също така показва готовността на властите да подкрепят тази индустрия.  \r\nКитай е най-големият световен производител на редки метали и техният основен доставчик в САЩ. Страната задоволява до 80% от световното търсене на тази суровина. Тази група включва 17 елемента, използвани в електрониката, химията, автомобилостроенето, оптиката, военните технологии и много други области. Миналата година 120 000 тона редки елементи са добити в Китай - около 71% от световното производство. \r\nКакто отбелязва изданието, САЩ умишлено изключват тази категория от стратегически важни стоки от списъка на китайския износ, който ще бъде обект на повишени мита.  Юлиян Марков", "date": "2019.05.22", "title": "ТАСС: Китай може да ограничи достъпа на САЩ до ценни редки метали"}
{"url": "http://www.focus-news.net/news/2019/05/22/2660827/evropeyski-izbori-2019-kandidatite-za-evrodeputati-andrey-kovachev-i-zhecho-stankov-shte-prisastvat-na-hepaning-na-gerb-v-park-ovcha-kupel.html", "text": "Кандидатите за евродепутати от листата на ГЕРБ и СДС Андрей Ковачев и Жечо Станков ще присъстват на хепънинг на ГЕРБ в парк „Овча купел“, който се организира от районната структура на партията. Това съобщиха от пресцентъра на  ПП ГЕРБ . Събитието ще се проведе от 17.30 часа и в него ще се включат народни представители от ГЕРБ, общински съветници, членове на структурата на организацията.", "date": "2019.05.22", "title": "Европейски избори 2019: Кандидатите за евродепутати Андрей Ковачев и Жечо Станков ще присъстват на хепънинг на ГЕРБ в парк „Овча купел“"}
{"url": "http://www.focus-news.net/news/2019/05/22/2660825/pernik-shte-otbelezhi-s-moleben-sedmata-godina-ot-silnoto-zemetresenie-prez-may-2012-g.html", "text": "Молебен и водосвет за здраве и благоденствие ще събере жителите на Перник за седма поредна година след голямото земетресение през май 2012 г. По традиция ритуалът ще се извърши пред централния храм в града „Св. Иван Рилски” от 10.00 часа. Това съобщиха от пресцентъра на  Община Перник . За молебена са поканени гражданите на Перник. На него ще присъства и кметът Вяра Церовска заедно с екипа си. Ще бъде раздаден и курбан за здраве. По-късно, от 11.00 часа, с курбан за здраве ще се отбележи и годишнината от земетресението в центъра на с. Дивотино, което беше едно от най-пострадалите от земетресението през 2012 година.", "date": "2019.05.22", "title": "Перник ще отбелeжи с молебен седмата година от силното земетресение през май 2012 г."}
{"url": "http://www.focus-news.net/news/2019/05/22/2660822/denyat-22-may-v-balgarskata-istoriya.html", "text": "На 22 май 1876 г. по време на Априлското въстание турците завладяват Ново село, с което приключва борбата в Севлиевско и Габровско.   \r\nПрез 1910 г. българските депутати в отоманския парламент протестират против настаняването на мюсюлмански бежанци от Босна и Херцеговина в български села в Скопско. През 1923 г. е конституиран Четвърти държавен съд срещу министрите от кабинетите Гешов-Данев и Малинов-Костурков, съдени като виновници за втората национална катастрофа.През 1941 г. полицията арестува седем българи и чужденци начело с Рафаел Гослен, обвинени, че са британски шпиони – случаят е известен като аферата Гослен. Дипломатическите отношения с Гърция са възстановени през 1954 г. През 1956 г. районът на Тримонциум в Пловдив е обявен за архитектурно-музеен резерват, известен като \"Старинен Пловдив\". През 1961 г. в София гостува първият летец-космонавт Юрий Гагарин. Криптата при храм-паметник \"Св. Александър Невски\" е открита през 1965 г. На среща на политическите сили с президента Желю Желев през 1991 г. е уточнено, че Великото народно събрание е в състояние да приеме конституцията до началото на юли.   естрадният изпълнител Борис Гуджунов....  Мими Балканска - оперна певица, Александър Радев – политик и д-р Любомир Николов Владикин  - юрист и белетрист..  2007 г.  \r\nПетър Стоянов подава оставка като лидер на СДС след поражението на партията на изборите за Европейски парламент.  2002 г.  \r\nПрезидентът на Република България присъжда орден „Стара планина“ на“ \r\n1. акад. Николай Тодоров \r\n2. акад. Никола Попов \r\n3. Вили Цанков \r\n4. Любен Кулишев \r\n5. Марко Ганчев \r\n6. Лиляна Барева \r\n7. Любка Рондова \r\n8. Елка Деспотова \r\n9. Йосиф Цанков (посмъртно) 1991 г.  \r\nНа среща на политическите сили с президента Желю Желев е уточнено, че Великото Народно Събрание е в състояние да приеме конституцията до началото на юли. Седмото Велико Народно събрание на 12 юли 1991 г. гласува Конституция на Република България. Тя се състои от 169 члена, подредени в 10 глави, с преходни и заключителни разпоредби от 9 параграфа. Конституцията от юли 1991 г. постановява, че България е република с парламентарно управление и е демократична, социална и правова държава. Утвърдени са и принципите на разделение на властите, правата и свободите на гражданите, върховенството на Конституцията. Народното събрание, което се избира на 4 години, в състав от 240 избираеми народни представители, осъществява законодателната власт и упражнява парламентарен контрол. За разлика от предшестващите основни закони, Конституцията от юли 1991 г. постановява, че Народното събрание е постоянно действащ орган, заседанията му са открити, а законите и решенията, които приема, са задължителни за всички държавни органи, организациите и гражданите на Република България. Народните представители представляват не само своите избиратели, но и целия народ, като в действията си се ръководят от Конституцията и законите, в съответствие със своята съвест и убеждения. Конституцията предвижда освен обикновено Народно събрание и избор на Велико Народно събрание. То се свиква в определени случаи – приемане на нова Конституция или промяна във формата на държавно устройство и държавно управление, както и на съществени, изрично посочени разпоредби от действащата Конституция. Досега са избирани и действали 39 обикновени народни събрания и 7 Велики народни събрания (1879 г., 1881 г., 1886-1887 г., 1893 г., 1911 г., 1946-1949 г., 1990-1991 г.). В кратък период – след суспендирането на Търновската конституция по време на Режима на пълномощията (1881-1883 г.) като висша институция се предвижда държавен съвет. В началото на демократичните промени започнали след ноември 1989 г. и решенията на Националната кръгла маса, през април 1990 г. Народното събрание приема изменение на Конституцията от 1971 г. в сила до приемането на сега действащата Конституция. 1968 г.  \r\nПодписана е спогодба за икономическо и техническо сътрудничество между правителството на Народна република България и правителството на Кралство Мароко. Спогодбата е в сила от 22 май същата година. Спогодбата е одобрена с разпореждане на Министерски съвет от 07 юни 1968 г. 1968 г.  \r\nВ сградата на Народното събрание завършва І конгрес на Съюза на българските писатели. 1965 г.  \r\nОткрива се Криптата при Храм-паметник \"Св. Александър Невски\" в София (филиал за средновековно и възрожденско българско изкуство при Националната художествена галерия). Храм-паметникът \"Св. Александър Невски\" е построен в чест на Александър II (наричан още \"Цар Освободител\", защото армията му освобождава България от Турско робство през 1878 г.) и носи неговото име. Храмът е най-големият храм-паметник на Балканския полуостров. В подземния етаж на катедралата е разположена \"Криптата\", където в хронологичен ред са подредени около 300 експоната, предимно икони, а също и стенописни фрагменти и щампи. Експонатите датират от IX в. до края на XIX в. Колекцията е най-представителната сбирка, разкриваща развитието на иконописта по българските земи. 1961 г.  \r\nВ София гостува първият летец-космонавт Юрий Гагарин. \r\nНа 12 април 1961 г. в Космоса полита първият човек – руснакът Юрий Гагарин. Макар и полетът му да продължава само няколко часа, помага много в областта на изследването на пространството около Земята. Юрий Гагарин е роден през 1934 г. край град Гжатск. През 1955 г. постъпва във военновъздушната школа в Оренберг. През 1960 г., след дълъг подбор, Гагарин и още 20 пилоти започват подготовка за полет в Космоса. 1956 г.  \r\nРайонът на Трихълмието /Тримонциума/ в Пловдив е обявен за архитектурно-музеен резерват, известен като \"Старинен Пловдив\". 1954 г.  \r\nВъзстановени са дипломатическите отношения с Гърция. Това става с подписана в Париж двустранна декларация, според която България потвърждава готовността си да изпълни своите задължения по Парижкия мирен договор от 1947 г. – договор за мир между България и страните победителки във Втората световна война (1939-1945 г.), с който приключва войната за България. Проектът на договора е разработен без участието на български представители. Постигнато е съгласие двустранна комисия от експерти да се събере през юни същата година (1954 г.) в Париж, за да преговаря по уреждане на спорните въпроси между двете страни и най-вече тези за репарациите и реституциите. 1941 г.  \r\nПолицията арестува 7 души българи и чужденци начело с Рафаел Гослен, обвинени, че са британски шпиони (аферата Гослен). Трима от тях са осъдени на 10 години затвор. 1938 г.  \r\nОткрива се XXIV Обикновено Народно Събрание. Председател е Стойчо Мошанов (бивш демократ-сговорист, приобщен към режима). На 31 май са одобрени всички наредби-закони, издадени след 19 май 1934 г. 1923 г.  \r\nКонституиран е Четвърти Държавен съд срещу министрите от кабинетите Гешов-Данев и Малинов-Костурков, съдени като виновници за втората национална катастрофа. 1914 г.  \r\n30-членната анкетна комисия, избрана от Седемнадесетото Народно събрание за периода на Балканските войни с 21 депутати от мнозинството и 9 от опозицията се разделя на 4 подкомисии: по дипломатическата подготовка (председател Хр. Попов), по военните действия (председател И. Попов), по търговете и военните доставки (председател И. Вълчев) и по реквизициите (председател Р. Радев, от февруари 1915 г. – П. Чорбаджиев). \r\nКомисията се конституира на 17 май с председател Христо Попов (от септември 1916 г. – П. Чорбаджиев). 1910 г.  \r\nБългарските депутати в отоманския парламент протестират против настаняването на мюсюлмански бежанци от Босна и Херцеговина в български села в Скопско с мемоар до посланиците на Великите сили в Цариград. 1899 г.  \r\nС княжески рескрипт е учреден възпоменателен знак по повод 80-годишнината на княгиня Клементина. \r\nКнягиня Клементина е майка на княз Фердинанд I и дъщеря на френския крал Луи Филип Орлеански. След избора на сина й за български княз княгиня Клементина заминава с него и до края на живота си остава в България. Тя има големи заслуги за преодоляване пречките, създавани от страна на Ватикана около преминаването на престолонаследника княз Борис III в лоното на православието през 1896 г., което улеснява признаването на княз Фердинанд I за законен български владетел от Русия и другите велики сили. 1876 г.  \r\nВ хода на Априлското въстание в района на с. Нейково, Котленско, четата на Стоил войвода (на снимката – в средата) води тежко сражение срещу редовни турски войници. Войводата е ранен. Успелите да се спасят четници, се разделят на малки групи, като в едната попадат Стоил войвода и Иларион Драгостинов. На път за прохода Демир капия (днес Вратник) апостолът на Втори революционен окръг Иларион Драгостинов загива. \r\nПо време на Априлското въстание турците завладяват с. Ново село, с което приключва десетдневната борба на въстаниците в Севлиевско и Габровско. На тази дата са родени: 1941 г.  \r\nРоден е Борис Гуджунов – един от известните български естрадни изпълнители през 60-те и първата половина на 70-те години. Като солист на \"Сребърните гривни\" и Естрадния оркестър на Комитета за телевизия и радио изпълнява популярни шлагери и рокендрол. Записва за пръв път през 1964 г. Участва във фестивалите \"Златният Орфей\" (II награда през 1971 г. и III награда през 1980 г.) и \"Шлагер-фестивал\" в Дрезден (1972 г.), представя песни на различни конкурси. Концертира в редица страни. На тази дата умират: 1984 г.  \r\nУмира Мими Михайлова Балканска – българска оперна певица. Тя е родена на 22 юли 1902 г. в гр. Русе. През 1914-1917 г. учи пиано при Х. Визнер и пеене при П. Тороманова. Специализира пеене в Берлин и Виена. Заедно с А. Сладкаров, А. Русков, В. Сълплиева, Ив. Цачев, Ил. Стоянов и др. Мими Балканска е съоснователка на Кооперативния театър, с който през 1931 г. гастролира в Турция, а през 1938 г. – в Югославия. Една от основателките е на Художествения оперен театър в София. През 1947 г. работи в Народната оперета и в Държавния музикален театър в София (през 1948-1962 г.). По-важни нейни оперетни роли са: Силва, Щаси, Цецилия (\"Царицата на чардаша\" от И. Калман), Лиза и Графиня Марица (\"Графиня Марица\" от И. Калман), Ана Главари (\"Веселата вдовица\" от Ф. Лехар), Кристел (\"Птицепродавецът\" от К. Целер), Парася Никаноровна (\"Трембита\" от Г. С. Милютин), Ангелина (\"Бунтовна песен\" от Г. Златев-Черкин), Мадам Сан-Жен (\"Мадам Сан-Жен\" от П. Хаджиев) и др. 1948 г.  \r\nУмира д-р Любомир Николов Владикин – български юрист, белетрист. Той е роден на 3 септември 1891 г., в с. Голямо Белово. Син е на Н. Владикин и племенник на Евстатий Пелагонийски (с мирянско име Г. Д. Димитракев). Любомир Владикин завършва право в София, след което специализира държавни науки във Виена и Вюрцбург. Професор е в Софийския Университет “Св. Климент Охридски” по общо държавно и българско конституционно право (1932 г.). Почетен директор е на университетите в Атина, Букурещ, Загреб, Виена, Рим, Париж и Осло. След Деветосептемврийския преврат от 1944 г. Любомир Владикин емигрира в чужбина. Негови съчинения са: \"Регентството като държавноправен институт\" (1927 г.), \"Българското престолонаследие\" (1930 г.), \"Основите на царската власт и престолонаследието\" (1931 г.), \"Френският стопански съвет\" (1934 г.), \"Царевград Търнов\" (1928 г.), \"Между Царевец и Трапезица\" (1931 г.), \"История на Търновската конституция\" (1994 г.) и др. 1911 г.  \r\nУмира Александър Петров Радев – български политик, общественик и държавник. Той е роден на 24 февруари 1864 г., в Битоля. Александър Радев е един от ръководителите на Прогресивно-либералната партия. През 1889 г. завършва право в Атинския университет и служи като съдия в Ловеч, Трън, Търново, София и др. След 1892 г. е адвокат. Участва активно в македоно-одринското освободително движение. Член е на Македонския комитет (от 1900 г. ВМОК) през 1895-1896 г. Председател е на комитета през 1898-1899 г. Председател е и на Адвокатския съвет, на Юридическото дружество и др. От края на ХIХ в. е член на Централното бюро на Прогресивно-либералната партия. Александър Радев е министър на правосъдието (19 февруари 1901 г. – 03 ноември 1902 г.) и министър на народното просвещение (03 ноември 1902 г. 05 май 1903 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.22", "title": "Денят 22 май в българската история"}
{"url": "http://www.focus-news.net/news/2019/05/22/2660828/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-sas-zasnemaneto-na-film.html", "text": "Въвежда се временна организация на движението в града във връзка със заснемането на филм. Това съобщиха от пресцентъра на  Община Велико Търново . Въвежда се следната временна организация в движението на МПС: \r\nЗа времето от 06.00 до 12.30 часа се затваря за движение площад \"Цар Асен I\", както и прилежащите улици. \r\nЗа този период от време крайна спирка на автобусите от линии № 20, 40 и 110 от градския транспорт става площад \"Велчова завера\"; \r\nЗа този период от време крайна спирка на автобусна линия № 5 става спирката на ул. \"Крайбрежна\"; \r\nВ този период жителите на кв. \"Асенов\" ще бъдат обслужвани от автобусната линия № 50 , като от начална спирка \"Зона\" автобусите ще тръгват на \"часа\", а от спирка \"Мавриков\" на 55-та минута. \r\nС оглед на промяната и удължаване на маршрута са възможни закъснения на автобусите по тази линия в посоченият период от време. \r\nОт 15.00 до 17.00 часа за кратки периоди (от 3 до 5 минути) ще бъде спирано движението на МПС по ул. \"Хрлисто Ботев\". \r\nНа 23 май за времето от 19.00 до 22.00 часа ще бъдат затворени за достъп пространствата, южно от Художествена галерия \"Борис Денев\". \r\nПри неблагоприятни метеорологични условия (дъжд, силен вятър) временната организация на движението ще бъде отменена.", "date": "2019.05.22", "title": "Велико Търново: Въвежда се временна организация на движението в града във връзка със заснемането на филм"}
{"url": "http://www.focus-news.net/news/2019/05/22/2660829/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhiteli-na-karnobat.html", "text": "От 18.30 часа кандидатът за евродепутат от ГЕРБ Ивелина Василева ще се срещне с жители на град Карнобат, област Бургас. Това съобщиха от пресцентъра на  ПП ГЕРБ . Тя ще посети откритата предизборна приемна, която се намира на булевард „България“. След това Ивелина Василева ще присъства на дискусия с гражданите в салона на народно читалище „Димитър Полянов“ в града, което се намира на ул. „Трети март 1“. В рамките на срещата ще бъдат обсъдени по-значимите реализирани и предстоящи проекти в общината, както и акцентите в предизборната кампания.", "date": "2019.05.22", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жители на Карнобат"}
{"url": "http://www.focus-news.net/news/2019/05/22/2660826/denyat-22-may-v-svetovnata-istoriya.html", "text": "На тази дата в далечната 853 г. Олаф І оглавява викингите в Ирландия и обявява за нейна столица Дъблин. През 1455 г. битката при Сент Олбанс в Англия слага началото на войната за английския престол между привържениците на Ланкастърите (с отличителен знак червена роза) и управляващата династия на Йорк (с отличителен знак бяла роза), продължила 30 години. \r\nПрез 1813 г. във Венеция е премиерата на операта на Росини “Италианката в Алжир”. През 1874 г. в Милано е премиерата на “Реквием” от Верди. \r\nЕйбрахам Линкълн патентова конструиран от него плаващ сух док и остава единственият досега американски президент, патентовал собствено изобретение, през 1849 г. През 1856 г. в Москва е създадена Третяковската галерия.  Братята Уилбърт и Орвил Райт – американски авиоконструктори, патентоват първия самолет през 1906 г. През 1960 г. в Чили в резултат на едно от най-силните земетресения на XX век – 9,5 бала, загиват около 5000 души. \r\nБрус Спрингстийн записва първата си песен през 1966 г. Ричард Никсън пристига в Москва и така става първият президент на САЩ, извършил официално посещение в СССР, през 1972 г. Същия ден Цейлон е преименуван в Шри Ланка. Бившият марксистки Южен Йемен и консервативният Северен Йемен се обединяват в обща държава през 1990 г. Международен ден за биологично разнообразие - Йемен — Ден на обединението (между Северен и Южен Йемен, 1990 г., национален празник).  композиторът Вилхелм Вагнер, Артър Конан Дойл, Лорънс Оливие.  Виктор Юго, Албер Клод – белгийски биохимик.   2017 г. \r\nОфициалната корейска централна информационна агенция на Северна Корея съобщава, че лидерът на страната Ким Чен Ун е одобрил разполагането на балистичните ракети Pukguksong-2 с междинен обсег и е поръчал масово производство на системата. 2016 г.  \r\nНа референдума в Таджикистан избирателите одобриха с 94,5% мнозинство изменения на конституцията, с които дадоха право на президента Eмомали Рахмон да остане на поста до края на живота си. 2015 г.  \r\nВ Ирландия се провежда референдум по въпрос за узаконяване на еднополовите бракове. С подкрепата на 61% от гласувалите поправката е приета. 2014 г.  \r\nГлавнокомандващият тайландската армия генерал Прают Чан-оча става премиер на Тайланд. 2012 г.  \r\nПървият частен космически кораб Дракон (SpaceX Dragon) стартира от нос Канаверал за да се скачи с Международната космическа станция. 2012 г.  \r\nВ Токио влиза в експлоатация най-високата в света телевизионна кула Tokyo Sky Tree с височина от 634 метра. 2011 г.  \r\nЗа победител на президентските избори на Сейшелските острови е обявен досегашния президент Джеймс Майкъл. 2011 г.  \r\nНад 116 човека загиват, а над 400 са ранени от торнадо с дължина 9.5 км и ширина 1 км в град Джоплин в щата Мисури, САЩ. 2008 г.  \r\nДмитрий Медведев осъществява първото си задгранично официално посещение като президент на Руската Федерация в Република Казахстан.  2008 г.  \r\nОфициално е започват строежа на Олимпийския стадион в Лондон, кйто ще приюти Летните Олимпийски игри през 2012 г. 2006 г.  \r\nМакедонският президент Бранко Цървенковски, е на посещение в Рим, където се среща с папа Бенедикт XVI. На срещата папата изразява признание за успешното формиране на демократично, мултиетническо и мултирелигиозно общество в Македония, в която религиозната толерантност и зачитането на правата са на най-високо ниво. На срещата папата изтъква, че Ватикана внимателно следи напредъка на Македония към ЕС и ще продължи да подкрепя обединението на Европа, а в този дух и членството на Македония в съюза. Бранко Цървенковски на свой ред заявява, че Македония ще продължи да гради близки отношения с Ватикана. Македонският държавен глава кани папа Бенедикт XVI да посети Република Македония. 2006 г.  \r\nОбявени са окончателните резултати от проведения ден по-рано референдум за независимост на Черна гора. \"За\" независимост на републиката гласуват 55,52% от гласоподавателите, а \"против\" - 44,48%. На референдума гласуват общо 86,35 % от имащите право на глас. За независимостта на републиката гласуват най-много гражданите в общините Рожае /91,3%/, Плав, Цетине и Улцин, а най-малко - в Андриевица и Плужине. 2006 г.  \r\nПри операция на силите за сигурност в чеченския град Шали е задържан полевият командир Увайс Тисаев. При престрелка по време на операцията са ранени двама военнослужещи и един милиционер. 1992 г.  \r\nБосна и Херцеговина, Хърватия и Словения се присъединяват към ООН. 1990 г.  \r\nБившият марксистки Южен Йемен и консервативният Северен Йемен се обединяват в обща държава. \r\nЙеменска република е държава в Югозападна Азия, на Арабския полуостров, по крайбрежието на Червено море. През VI в. територията на Йемен е завладяна от персите. През VII-IX в. влиза в територията на халифата на Омеядите, по-късно – на Абасидите. Под турска власт е през 1517-1633 г. и 1872-1911 г. През 1839 г. Великобритания установява протекторат над Южен Йемен. През 1962 г., в резултат на антифеодалната революция в Северен Йемен, е провъзгласена Йеменската арабска република (ЙАР). Избухва гражданска война, продължила до 1970 г. След ожесточена борба за независимост през 1967 г. Южен Йемен става независима държава. Три години по-късно – от 1970 г. – вече е Народна демократическа република Йемен (НДРЙ). На 22 май 1990 г. Йеменска арабска република и Народна демократическа република Йемен се обединяват под името Йеменска Република. Президент е А. А. Салех, министър-председател Абу Бакр Атас. От 1997 г. – министър-председател е Ф. С. Бен Ганим. От 1945 г. Йемен членува в Лигата на арабските държавиви. 1972 г.  \r\nЦейлон е преименуван в Шри Ланка. \r\nДемократична социалистическа република Шри Ланка (до 1972 г. – Цейлон) е разположена в Южна Азия, на остров Шри Ланка в Индийския океан. До 1948 г. Шри Ланка е владение, а до 1972 г. – доминион на Великобритания. През V-II в. пр. Хр. на о-в Цейлон се заселват синхали и тамили от Индия. От 1505 г. започва колонизацията на острова от португалците, които подписват с образуваните княжества търговски договори. През 1540-1592 г. Португалия владее острова. През XVII в. става владение на Нидерландия, през 1770 г. Цейлон става повод за война между Франция, Нидерландия и Великобритания. За една година – 1795-1796 г., островът е завладян от Великобритания. От 1802 г. влиза в състава на Британска Индия. През 1802-1848 г. островът е отделен като британска колония Цейлон. През 1947 г. Великобритания дава на острова независимост и права в състава на Общността. През 1972 г. Цейлон е провъзгласен за Демократична република Шри Ланка, а шест години по-късно – за Демократична социалистическа република Шри Ланка. Съгласно действащата от същата година конституция Шри Ланка е унитарна държава с президентска форма на управление. От ноември 1994 г. президент на страната е лидерът на Народната партия Ч. Бандаранайке Кумаратунга (преизбрана през 1999 г.), министър-председател С. Бандаранайке (майка на президента). От 1995 г. Шри Ланка е член на ООН. 1972 г.  \r\nРичард Никсън пристига в Москва и така става първият президент на САЩ, извършил официално посещение в СССР. \r\nРичард Никсън е 37-и президент на САЩ (1969 г. – 1974 г.), кандидат от Републиканската партия. Роден е на 9 януари 1913 г. в Йорба Линда, щат Калифорния. Завършва своето образование в \"Уайтър Колидж\" (1934 г.). Служи във Военноморските сили на САЩ от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Дуайт Айзенхауер. През 1960 г. се включва в предизборната борба с президента Джон Фицджералд Кенеди и губи. Избран е за президент през 1969 г. По време на президентския мандат на Никсън Нийл Армстронг стъпва на Луната (20 юли 1969 г.), водят се военни действия в Камбоджа и Виетнам, подписва се мирен договор с Виетнам (1973 г.). През август 1974 г. вицепрезидентът Джералд Ръдълф Форд заема президентското място на Никсън, в резултат от аферата \"Уотъргейт\". Умира на 22 април 1994 г. в Ню Йорк. 1966 г.  \r\n16-годишният американски певец Брус Спрингстийн записва своята първа песен. Брус Спрингстийн е американски рокизпълнител, китарист, композитор, автор на текстове. Роден е на 23 септември 1949 г. във Фрийхолд, Ню Джърси, САЩ. Кариерата си започва през 1969 г., когато записва песни с неизвестната група “Костийлс”. В колежа създава собствена група – “Стийлс Милс” (1969 г. – 1971 г.), с която концертира. Следващите му групи са “Доктор Зу”, “Соник Бум”, “Брус Спрингстийн бенд”. Първият солов албум на Спрингстийн е записан във фирмата “Си Би Ес” (1974 г.). Критиците го обявяват за “спасител” на рокендрола. През 70-те и 80-те години работи със съпровождащата група “Ийстрийт бенд”. За почти 30-годишната си успешна кариера Спрингстийн издава много албуми, едни от най-продаваните за всички времена, прави стотици концерти пред пълни с публика стадиони, носител е на много награди “Грами” и на 1 награда “Оскар” за музиката към филма “Филаделфия”. 1960 г.  \r\nВ Чили в резултат на едно от най-силните земетресения на XX век – 9,5 бала, загиват около 5000 души. 1947 г.  \r\nСтудената война: В борбата си срещу разпространението на комунизма, Президентът на САЩ Хари Труман подписва Доктрината Труман, с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения. 1939 г.  \r\nВтора световна война: Германия и Италия подписват Железния пакт 1906 г.  \r\nБратята Уилбърт (1867 г. – 1912 г.) и Орвил (1871 г. – 1948 г.) Райт – американски авиоконструктори и летци, патентоват първия самолет. На 17 декември 1903 г. братята те извършват няколко полета с продължителност до 59 секунди на конструиран от тях планер с двигател с вътрешно горене. През 1908 г. първи осъществяват полет с пасажер на борда. 1874 г.  \r\nВ Милано се състои премиерата на “Реквием” от Джузепе Верди. \r\nВерди е роден на 10 октомври 1813 г. в Ронколе, провинция Парма. Музикалните способности на италианския оперен композитор Джузепе Верди са открити от селски органист, през 1829 г. Верди учи в Бусето, където продължава музикалните си занимания. Подпомогнат от Баредзи (на когото става зет), Верди прави несполучлив опит да постъпи в Миланската консерватория. Учи при Винченцо Лавиня – композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Верди обхваща оперите \"Аида\", \"Отело\" и \"Фалстаф\" – връх в реалистичното оперно изкуство. Умира на 27 януари 1901 г. в Милано. 1856 г.  \r\nВ Москва е създадена Третяковската галерия. Тя е един от най-големите музеи в света – разполага с над 130 000 произведения на живописта, графиката и скулптурата. Галерията е създадена от руския търговец и меценат Павел Третяков /1832-1898 г./ със съдействието на брат му Сергей Третяков /1834-1892 г./. От 1856 г. Павел Третяков започва да събира художествена колекция, която през 1892 г. дарява на Москва. До 3 юни 1918 г., когато е национализирана с декрет на Ленин, тя се нарича Московска художествена галерия на Павел и Сергей Третякови. 1849 г.  \r\nЕйбрахам Линкълн получава патент за конструирания от него плаващ сух док, с което остава единственият до сега американски президент, патентовал собствено изобретение. \r\nЕйбрахам Линкълн е американски политик, ХVІ президент на САЩ (1860-1865 г.), републиканец. Роден е на 12 февруари 1809 г., в Ходжънвил, Кентъки. През 1834 г. е избран е за депутат, ръководител е на партията на Вигите. Линкълн се обявява против робството и срещу Мексиканската война (1846 г.). Той успява да спечели огромна популярност в американските щати, които обикаля, разпространявайки идеите си. Един от основателите на Републиканската партия е (1854 г.). По време на президентския мандат на Ейбрахам Линкълн Северът печели Гражданската война срещу Юга, с което се слага край на сепаратизма в Американския съюз. През 1864 г. той е преизбран за президент. Няколко дни по-късно – на 15 април 1865 г. във Вашингтон, е убит от сектанта Дж. У. Буут, който стреля срещу него с вика: \"Отмъстих за Юга!\". 1813 г.  \r\nВъв Венеция се състои премиерата на операта на Джоакино Росини “Италианката в Алжир”. \r\nИталианският композитор Джоакино Росини е роден на 29 февруари 1792 г. в Пезаро, Италия. Произхожда от семейството на градски оркестрант и певица от пътуваща трупа. През 1806 г. започва да работи като корепетитор, клавесинист, диригент, хормайстор на оперна трупа. На 14-годишна възраст постъпва в музикален лицей, който завършва през 1810 г. Тогава се появява и първата му опера. Сериозно влияние върху формирането му като музикант имат Хайдн и Моцарт. През 1816 г. се появява знаменитата му опера \"Севилският бръснар\", поставена в Рим. По-късно създава лирико-комичните опери \"Пепеляшка\" (1817 г.), \"Крадливата сврака\" (1817 г.). Характерни за оперите на Росини са красивата и мелодична музика и използването на нови музикално-драматични форми. От 1824 г. е директор на Италианския театър в Париж. В Париж създава много нови опери: \"Граф Ори\" (1828 г.), \"Вилхелм Тел\" (1829 г.), преработва някои от предишните си опери. \"Вилхелм Тел\" е последната му опера. Изкуството на Росини е дълбоко реалистично. Музиката му е тясно свързана с народните мелодии и битовите музикални жанрове. Умира 13 ноември 1868 г. в Паси, близо до Париж. 1455 г.  \r\nБитката при Сент Олбанс в Англия слага началото на войната за английския престол между привържениците на Ланкастърите (с червена роза на герба), поддържани от едрата феодална аристокрация, и управляващата династия на Йорк (с герб бяла роза), продължила 30 години, през които двата рода са почти избити. Войната завършва с победата на Хенри Тюдор (през 1485 г.), след като в началото Йорките имат известен успех. Така се поставя началото на династията Тюдори, чийто първи крал става представителят на Ланкастърите – Хенри VII. 853 г.  \r\nОлаф І – син на краля на Норвегия, оглавява викингите в Ирландия и обявява за нейна столица Дъблин. На тази дата са родени: 1907 г.  \r\nВ Доркинг, Англия е роден сър Лорънс Оливие - английски театрален и филмов актьор. \r\nСнима се в десетки филми в Англия и САЩ. Първият му голям успех в киното е във филма на американския режисьор Уилям Уайлър \"Wuthering Heights\" (1939). \r\nОгромен актьорски и режисьорски триумф му носи екранизацията на шекспировата пиеса \"Хенри V\" (1944). Многократно се връща към творчеството на Уилям Шекспир - \"Хамлет\" (1948), \"Ричард III\" (1956) и \"Отело\" (1966). Незабравима е неговата игра във филма по пиесата на Джон Осбърн \"Комедиантът\". \r\nРъководител е на основания през 1963 г. Национален театър. През 1947 г. получава почетната титла \"сър\". Носител на три награди \"Оскар\" (1946, 1948, 1970), главна награда на кинофестивала във Венеция през 1948 г., сребърна награда на Берлинския фестивал през 1956 г. \r\nЖенен за актрисата Вивиан Лий, която умира през 1967 г. Лорънс Оливие се снима за последно във филма \"Реквием за войната\" през 1988 г. Умира в родната Англия през 1989 г. 1859 г.  \r\nРоден е сър Артър Конан Дойл – популярен английски писател, автор на книги за детектива-любител Шерлок Холмс, на научно фантастична и приключенска литература, на исторически изследвания. Негови съчинения са: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915 г.), сборници с разкази: \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на англо-бурската война и Първата световна война и др. Сър Артър Конан Дойл умира на 7 юли 1930 г. в Кроуборо. 1813 г.  \r\nРоден е Вилхелм Рихард Вагнер – немски композитор, създател на музикалната драма. Опитва да композира на 15-годишна възраст. На 20 години е концертмайстор във Вюрцбург и последователно диригент в оперните театри в Магдебург, Кьонигсберг и Рига. Първата си опера \"Феите\" завършва през 1834 г. Следват \"Любовна забрана\", \"Риенци\", \"Летящият холандец\", \"Танхойзер\" и \"Лоенгрин\". Вместо традиционните арии и ансамбли пише големи музикални сцени, изградени с лайтмотивна техника. След революционните събития в Дрезден от 1849 г. емигрира в Швейцария, където живее 13 години. Там пише книгите \"Изкуство и революция\", \"Музика на бъдещето\", \"Опера и драма\" и др. Започва работа върху тетралогията \"Пръстенът на нибелунгите\", върху която работи близо 25 години, завършва операта \"Тристан и Изолда\" и нахвърля скици на \"Нюрнбергските майстори певци\". През 1861 г. се завръща в Германия. По инициатива на крал Лудвиг II в Байройт е построен театър за неговите опери, открит с тетралогията \"Пръстенът на нибелунгите\" (1876 г.), която поставя началото на ежегодните Вагнерови тържества. Последната му опера е изпълнена на тези тържества през 1882 г. Вагнер сам пише текста за музикалните си драми, като черпи сюжетите им от немски средновековни легенди. Той променя концепцията за традиционната опера и избягвайки шаблонната виртуозност, се стреми да свърже тясно поезията с музиката. Оркестърът, според Вагнер, е главното средство за дълбок и възвишен драматизъм. Оказва голямо влияние върху съвременната музика. Вагнер умира на 13 февруари 1883 г. във Венеция. На тази дата умират: 1983 г.  \r\nУмира Албер Клод – белгийски биохимик. Той е роден на 23 август 1899 г., в Лонлие, Белгия. Албер Клод е един от първите, които прилагат метода на диференциалното центрофугиране за изследване на субклетъчните структури. Установява, че окислителните процеси са локализирани в митохондриите. През 1974 г. получава нобелова награда (съвместно с Г. Паладе и Ш. дьо Дюв). 1885 г.  \r\nУмира Виктор Мари Юго – френски поет, романист, драматург и общественик. Роден е на 26 февруари 1802 г. в Безансон, в семейство на бригаден генерал. Започва да пише още в училищна възраст. През 1817 г. негови стихове са удостоени с награда от Френската академия, а са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературно дружество “Сенакъл”, в което влизат Сент Бьов, Мюсе, Вини, Ал. Дюма и други млади писатели-романтици. Особено значение придава на драматургията, в която по това време господстват каноните на класицизма. Осъществява революция в театъра като теоретик: предисловието му към драмата “Кромуел” (1827 г.) е възприето като манифест на романтиците. Исторически обосновавайки романтизма, Юго отхвърля класицистичните канони, отстоява творческата самостоятелност на художника, подчертава необходимостта от опора в природата. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията 1848 г. се противопоставя на узурпацията на властта от президента на Втората република Луи Бонапарт, а след преврата от 2 декември 1851 г. е принуден да бяга от Франция. 20 години живее в изгнание. В тези години се разгръща и неговият великолепен дар на публицист. Романи от 60-те години: “Клетниците” (1862 г.), “Морски труженици” (1866 г.), “Човекът, който се смее” (1869 г.). Писателят се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Смъртта му попречва да завърши работата над сборника “Всички струни на лирата”. 337 г.  \r\nУмира Константин I Велики, римски император За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.22", "title": "Денят 22 май в световната история"}
{"url": "http://www.focus-news.net/news/2019/05/22/2660831/evropeyski-izbori-2019-gerb-i-sds-shte-predstavyat-listata-si-za-evropeyskite-izbori-v-smolyan.html", "text": "От 18.00 часа в залата на Родопски драматичен театър в Смолян ще бъде представена листата на ГЕРБ и СДС за предстоящите избори за членове на Европейския парламент. Това съобщиха от пресцентъра на  ПП ГЕРБ . В събитието ще участват кандидатите за евродепутати Мария Габриел, Асим Адемов, Марин Захариев и Илия Лазаров. \r\nНа представянето ще присъстват още председателят на ПГ на ГЕРБ д-р Даниела Дариткова, председателят на СДС Румен Христов, народният представител д-р Красимир Събев, бившият евродепутат Владимир Уручев, областният координатор на ГЕРБ и кмет на Смолян Николай Мелемов.", "date": "2019.05.22", "title": "Европейски избори 2019: ГЕРБ и СДС ще представят листата си за европейските избори в Смолян"}
{"url": "http://www.focus-news.net/news/2019/05/22/2660832/komisar-tihomir-totev-rdpbzn-varna-snoshti-v-ramkite-na-10-minuti-poluchihme-7-signala-za-proizshestviya-vsledstvie-na-dazhda.html", "text": "Няма констатирани щети, вследствие на падналия снощи дъжд. Това каза комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) във Варна, съобщи  Нова телевизия  \r\n„Статистически погледнато дежурството тази нощ не беше най-сложното, но беше напрегнато. В рамките на 10 минути получихме 7 сигнала за произшествия вследствие на дъжда. Лошото време обаче не ни изненада“, отбеляза той. „Имах разговор с главен комисар Николай Николов. Проведох разговор и с кмета на Община Варна, който предложи да бъдат включени в дежурството и доброволците, но ние се справихме сами“, заяви той. „Имаме един паднал клон и 5 наводнени обекта“, добави директорът на ПБЗН-Варна.  \r\nТой каза, че е вследствие на дъждовете е имало един аварирал автомобил, който е бил изтеглен от платното на бул. „Цар Освободител“. Движението не е спирано“, посочи още комисар Тотев. От интензивният дъжд бяха образувани доста големи локви. Имаше дежурни 2 екипа от страна на ВиК, които реагираха своевременно. Бяха почистени дъждовните отоци от листа, кал и др. Снощи не констатирахме щети, има наноси. Започва интензивна профилактика“, допълни главен комисар Тотев.", "date": "2019.05.22", "title": "Комисар Тихомир Тотев, РДПБЗН-Варна: Снощи в рамките на 10 минути получихме 7 сигнала за произшествия вследствие на дъжда"}
{"url": "http://www.focus-news.net/news/2019/05/22/2660830/dobrich-dvizhenieto-po-pat-ii-71-dobrich-silistra-se-regulira-s-patni-znatsi-poradi-chastichni-remontni-deynosti-na-asfaltovata-nastilka.html", "text": "Движението по път II-71 Добрич – Силистра се осъществява с повишено внимание поради частични ремонтни дейности на асфалтовата и се регулира с пътни знаци, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е ясно и слънчево, духа слаб вятър, температурата на въздуха е около 12 градуса. \r\nЖулиета НИКОЛОВА", "date": "2019.05.22", "title": "Добрич: Движението по път II-71 Добрич – Силистра се регулира с пътни знаци поради частични ремонтни дейности на асфалтовата настилка"}
{"url": "http://www.focus-news.net/news/2019/05/22/2660834/api-dvizhenieto-po-patya-asenovgrad-chepelare-shte-se-izvarshva-v-edna-lenta-poradi-pochistvane-na-edinichni-kamani-v-blizost-do-patnoto-platno.html", "text": "Движението по път II-86 Асеновград - Чепеларе ще се извършва в една лента поради почистване на единични камъни в близост до пътното платно. Това съобщиха от пресцентъра на  Агенция „Пътна инфраструктура“ . Шофьорите при необходимост ще изчакват на място.", "date": "2019.05.22", "title": "АПИ: Движението по пътя Асеновград - Чепеларе ще се извършва в една лента поради почистване на единични камъни в близост до пътното платно"}
{"url": "http://www.focus-news.net/news/2019/05/22/2660819/ofitsialno-shte-bade-otkrita-programata-vazobnovyaema-energiya-energiyna-efektivnost-i-energiyna-sigurnost.html", "text": "Официално ще бъде открита програмата „Възобновяема енергия, енергийна ефективност и енергийна сигурност“, чиито програмен оператор е Министерството на енергетиката. Това съобщиха от пресцентъра на  Министерството на енергетиката . С предвидените средства – приблизително 33 млн. евро – ще бъдат финансирани дейности за улично осветление, оползотворяване на геотермална и хидро- енергия, енергийна ефективност в сградите и други. За първи път през настоящия програмен период бенефициенти могат да бъдат и представители на бизнеса, които биха желали да подобрят ефективността на техните производства.  \r\nПрограмата „Възобновяема енергия, енергийна ефективност и енергийна сигурност“ се финансира от Финансовия механизъм на Европейското икономическо пространство 2014 – 2021 г. Благодарение на стратегическото партньорство между Министерството на енергетиката и Дирекцията за водни ресурси и енергия на Кралство Норвегия и Националния енергиен орган на Исландия, програмата се развива успешно в България и бюджетът й е увеличен двойно през настоящия програмен период. \r\nОфициалният старт на програмата ще бъде даден от 13.00 часа в зала 6 на Националния дворец на културата. По време на събитието ще бъдат представени отделните области на подкрепа, както и опитът на норвежкия и исландския партньори. Предвидени са и двустранни срещи за създаване на партньорства между потенциални бенефициенти от България и партньори от норвежка и исландска страна.", "date": "2019.05.22", "title": "Официално ще бъде открита програмата „Възобновяема енергия, енергийна ефективност и енергийна сигурност“"}
{"url": "http://www.focus-news.net/news/2019/05/22/2660835/pregled-na-osnovnite-temi-v-dobrudzhanskiya-pechat.html", "text": "„Премиерът откри нов цех в завод за олио“, темата е водеща за вестник  „Добруджанска трибуна“ . „Преди да се появи ГЕРБ, Карапелит беше ликвидирано, а ние правим заводи. Създали сме с колегите идеални условия за работа“. Това е заявил Бойко Борисов вчера в добруджанското село. В рубриката „Новини“ – „165 558 са имащите право на глас добруджанци за вота на 26 май“. В 76 секции ще може да се гласува и машинно. Най-много са те в Община град Добрич - 41 на брой. Районната избирателна комисия вече е обучила членовете на секционните комисии. „Клуб „Майчина грижа“ организира маратон на таланти в Летния театър“, съобщава изданието. Маратонът, организиран от дамския клуб, ще се проведе в навечерието на първи юни - Международен ден на детето, на 31 май от 18.30 часа. Участниците в творческата изява са талантливи деца от Добрич, входът е свободен. „Бойко Борисов: Давайте по-високи заплати, за да си върнем българите обратно“, темата е от първа страница на вестник „Нова добруджанска трибуна“. Това е заявил в село Карапелит премиерът, който е открил нова производствена линия на завода за производство на олио. Министър-председателят е подчертал, че правителството води активна политика по отношение на инвестициите, а що се отнася до твърдението на Корнелия Нинова, че то е корумпирано, Борисов е отговорил така: „Корнелия Нинова не ме интересува. Пътувах всеки ден, откриваме заводи. Няма да влизам в тона й, само ще кажа, че нея я отстраниха като заместник-министър. Ако министрите се отстраняват за корупция, то тя беше отстранена. „В Албена посрещат празнично 24 май“, съобщава изданието. Аниматори ще запознаят и чужденците с празника. Ваканционното селище ще отбележи Деня на славянската писменост и култура. От 16.00 часа на откритата сцена на хотел „Маритим Перъдайс блу“ ще има празничен концерт с поздравления на три езика. Входът е свободен за всички гости на ваканционното селище. По време на събитието те ще могат да се насладят и на богато меню от висококачествени напитки, ще има специални отстъпки. „С 81 000 лв. подпомогнаха общините МБАЛ – Добрич“, съобщава всекидневникът. Толкова е достигнала сумата за капиталови разходи, преведена по сметка на болницата от общини от областта. Сред тях са Крушари, Тервел, Генерал Тошево и Добричка.", "date": "2019.05.22", "title": "Преглед на основните теми в добруджанския печат"}
{"url": "http://www.focus-news.net/news/2019/05/22/2660836/pregled-na-osnovnite-temi-v-starozagorskiya-pechat.html", "text": "„Фирма с 20 лв. уставен капитал иска да строи цех за добив на олово“ е водещо заглавие във  всекидневника „Старозагорски новини“ . Цех за добив на олово от отпадъчни суровини възнамерява да изгражда край Стара Загора фирма, регистрирана с 20 лв. уставен капитал.  \r\nИнвестиционното предложение на създадената през 2017 г. \"Ресайкъл компани\" ООД е поместено на интернет страницата на Община Стара Загора, а общественото обсъждане на доклада за ОВОСС е насрочено за 10 юни.  \r\nПървоначално фирмата е била създадена от Георги Матров, като адресът й е във Велико Търново, по-късно е станала притежание на Йордан Георгиев и според Търговския регистър седалището е преместено в София. От придружаващото предложението уведомление до РИОСВ става ясно, че бъдещият цех ще има две пещи за извличане на крайния продукт с общ капацитет от 8 т /денонощие. Теренът от 3.3 дка е на около 800 м от крайните постройки на някогашното АПК в квартал \"Индустриален\", за добива ще се използват шлаки и стружки, доставяни от брокери на отпадъчни суровини.  \r\nПроверка в публичното пространство установява, че същата компания е отправила аналогично инвестиционно предложени през август 2017 г. и до община Свищов. То е било формулирано като \"изграждане на депо за преработка на отпадъци от металургията - шлаки, съдържащи живак и олово чрез механична и термична обработка\". Запознати твърдят, че суровината щяла да идва от заводите на \"Монбат\". По неизвестни причини в инвестиционното предложение за Стара Загора е посочен старият фирмен адрес на \"Ресайкъл компани\" във Велико Търново. Според единствения финансов документ, поместен в Търговския регистър, дружеството е имало едва 8 хил. лв. приходи за 2017 г.  \r\n„Природозащитници разочаровани: Държавите в ЕС не са готови да се  \r\nразделят с въглищните си централи“ е друго заглавие на вестника.   \r\nНито една държава от Европейския съюз не е готова да сведе до нула своите въглеродни емисии до 2050 г. Това сочат резултатите от публикувания в края на минала седмица доклад, поръчан от Европейската климатична фондация, съобщиха от природозащитната организация WWF България.  \r\nДокументът прави оценка на Интегрираните национални планове \"Енергетика и Климат\" за 2030 г. на всичките 28 държави-членки на ЕС. Според доклада дори и най-амбициозният план - този на Испания, може да се справи с проблема едва на 52%. Следват Франция, Гърция и Швеция със съответно 47%, 44% и 43% прогнозен успех. Словенският план за климата е последен с оценка от само 3%. А този на България е оценен на 15% при среден резултат за Европейския съюз от 29%.  \r\n\"На този етап в българския план липсва екологична оценка. А това е ключово, при положение че в него се залага 44% ръст в ползването на биомаса от горите в частта за отопление с ВЕИ. Това неизбежно ще влоши и качеството на въздуха в населените места. Нещо повече, ние сме единствената страна в ЕС, която предвижда намаляване дела на ВЕИ в производството на електричество до 2030 г. и прави заявка въглищата да се ползват още 60 години\", коментира Георги Стефанов, главен експерт на практика \"Климат и енергетика\" във WWF България.  \r\nДокладът показва още, че макар и да предприемат стъпка за ограничаване на вредните емисии, държавите - членки на ЕС, все още са твърде далеч от амбициите на Парижкото споразумение. Сред основните изводи в плановете на всички страни, включително и България, са:  \r\n- липсата на реални мерки за премахване на субсидиите за въглища и изкопаеми горива;  \r\n- слабата подкрепа за нови инвестиции във ВЕИ сектора;  \r\n- свръхупотребата на неустойчиво добита биомаса, което ще подложи горите на допълнителен натиск;  \r\n- неадекватни обществени консултации;  \r\n- недостатъчно усилие за постигане на глобалните цели за климата до средата на века.  \r\nАвторите на доклада смятат, че все още има време за промяна на курса и посочват, че до края на 2019 г., когато трябва да бъдат изготвени окончателните варианти на Националните планове, държавите-членки могат да работят за тяхното подобряване, като съгласуват климатичните и енергийни цели с всички заинтересовани страни.  \r\nРезултатите от доклада няма как да се хареса на WWF България - една от организациите, които активно работят за ликвидиране на въглищните ТЕЦ-ове, затова и в навечерието на европейските избори природозащитниците призовават за \"амбициозни политики, които да привлекат повече инвестиции в чистата енергийна инфраструктура\". Това обаче едва ли ще се случи заради факта, че въпросните ВЕИ-та не са алтернатива на въглищните централи и европейските страни няма да се откажат от въглищата, поне докато човечеството не открие друг източник на ел. енергия - сигурен, работещ 24 часа, 365 дни в годината и евтин. А и противно на WWF, в настоящата предизборна кампания за ЕП има кандидати за евродепутати, които за приели защитата на въглищните централи като лична кауза.  \r\n„Първи по рода си Музей на водоснабдяването и канализацията бе открит в Стара Загора“ пише още на страниците на всекидневника.   \r\nНа територията на пречиствателната станция край Стара Загора бе открит Музей на водоснабдяването и канализацията. Той е първи по рода си в общината и представя развитието на ВиК сектора в годините до наши дни.  \r\nМузеят е създаден в рамките на проект за подобряване на водопреносната мрежа по линия на ОП \"Околна среда\" 2014 - 2020 г. и с финансовата помощ на Министерството на регионалното развитие и благоустройството. На откриването му в изградената с европейско финансиране преди 8 години пречиствателна станция присъстваха временно изпълняващият длъжността областен управител на Стара Загора Димитър Драчев, директорът на дирекция \"Водоснабдяване и канализация\" към МРРБ Иванка Виденова, главният инженер на ВиК - Стара Загора, инж. Пеньо Пейков, както и гости, и граждани. В експозицията на музея всеки желаещ може да види различни предмети, излезли от употреба, но разказващи за историческите периоди на водоподаването в Стара Загора и региона. С помощта на макет на урбанизирана територия и интерактивна 3D визуализация е представено функционирането на водоснабдителната и канализационната система по пътя на водата.  \r\n\"Идеята за този музей е прекрасна. Чрез него имаме възможност да покажем какъв път сме извървели през годините. Нашата задача от тук нататък е да напълним тази експозиция с още съдържание\", заяви при откриването инж. Пеньо Пейков. От своя страна Иванка Виденова от МРРБ обяви пред присъстващите, че изграждането на подобни музеи цели популяризирането на сектора най-вече сред подрастващите. \"Нека нашите деца видят с очите си и научат повече за работата на този сектор. Надяваме се по този начин да ги насочим към ВиК отрасъла като форма на кариерна реализация, защото в България има над 90 000 километра водопроводи и канализации, а за тях се грижат към момента едва около 15 000 души\", уточни Виденова.  \r\nНаред със Стара Загора музеи на водоснабдяването и канализацията са изградени още в Пазарджик, Варна и Смолян. Всеки желаещ може да посети свободно и напълно безплатно музея, съобщиха от ВиК - Стара Загора.", "date": "2019.05.22", "title": "Преглед на основните теми в старозагорския печат"}
{"url": "http://www.focus-news.net/news/2019/05/22/2660839/plovdiv-mezhdu-0800-ch-i-1800-ch-shte-se-spira-dvizhenieto-po-patya-krichim-stamboliyski-v-uchastaka-prez-s-kurtovo-konare.html", "text": "От 22 май до 24 май между 08.00 и 18.00 часа ще се ограничава движението по третокласния път III-866 Кричим - Стамболийски, в участъка през с. Куртово Конаре, поради ремонт на настилката. Това съобщиха от пресцентъра на  Агенция \"Пътна инфраструктура\" . Обходният маршрут за шофьорите на товарни автомобили е по общинския път за с. Ново село, а на леките и на лекотоварните автомобили по уличната мрежа на село Куртово Конаре, както и по общинския път за с. Ново село. Възможно е затруднение на трафика, тъй като отсечката е натоварена, но ремонтът трябва да се направи, за да се повиши удобството и безопасността на движение по третокласния път. \r\nНеобходимо е шофьорите да карат внимателно и да спазват стриктно пътните знаци.", "date": "2019.05.22", "title": "Пловдив: Между 08.00 ч. и 18.00 ч. ще се спира движението по пътя Кричим - Стамболийски, в участъка през с. Куртово Конаре"}
{"url": "http://www.focus-news.net/news/2019/05/22/2660816/kathimeini-turtsiya-e-narushila-mnogokratno-vazdushnoto-prostranstvo-na-gartsiya.html", "text": "Осем турски военни самолети във вторник извършиха 34 нарушения на гръцкото национално въздушно пространство в североизточната, централната и югоизточната част на Егейско море, според източници на Министерството на отбраната, които съобщиха за опасно приближаване между гръцки и турски военни  самолети, пише електронното издание на гръцкия вестник  Кathimerini \r\nТурските самолети - шест изтребителя F-16, които летяха в три формации и два самолета CN-235s, които летяха отделно са извършили нарушенията. \r\nДва от турските самолети са били въоръжени, съобщиха източници, добавяйки, че всички турски самолети са били прихванати от гръцки изтребители в съответствие с международните правила.  Юлиян Марков", "date": "2019.05.22", "title": "Kathimeini: Турция е нарушила многократнo въздушното пространство на Гърция"}
{"url": "http://www.focus-news.net/news/2019/05/22/2660798/evening-standard-brekzit-partiyata-shte-iska-mesta-v-pregovorniya-ekip-s-es-ako-specheli-evroizborite.html", "text": "Брекзит партията ще поиска да има места в преговорния екип с ЕС, ако спечели европейските избори, заяви лидерът й Найджъл Фарадж, цитиран от лондонския вестник  Evening Standard . \r\nГоворейки на голям митинг в Кенсингтън, Фарадж каза, че ако неговата партия оглави изборите в четвъртък, представителите  й \"трябва да се присъединят към преговарящия екип на ЕС\". \r\nБрекзит партията понастоящем е начело на предизборните проучвания, като социолозите прогнозират, че те ще вземат 34% от гласовете. \r\nБившият лидер на Партията на независимостта \"ЮКип\" също заяви, че победата на Брекзит партията може да повлияе на ръководствата на консерваторите и лейбъристите, като каза: \"Ние бързо ще се отървем от най-лошия премиер в историята на нашата нация. \r\n\"Никога не се знае, като се има предвид начина, по който взимаме гласовете на лейбъристите в Уелс и Мидландс, голяма победа на нашата партия може да ни отърве и от Джеръми Корбин.\"  Юлиян Марков", "date": "2019.05.22", "title": "Evening Standard: Брекзит партията ще иска места в преговорния екип с ЕС ако спечели евроизборите"}
{"url": "http://www.focus-news.net/news/2019/05/22/2660837/s-mnozhestvo-proyavi-chepelare-shte-otbelezhi-24-may-i-praznika-na-grada.html", "text": "С множество прояви община Чепеларе ще отбележи 24 май и празника на града. Това съобщиха от пресцентъра на  Община Чепеларе . Днес ще се проведе юбилеен концерт „Фолклорът – лек за душата“, посветен на 25 години ОДК и 10 години ТК„Веселие“. Концертът ще бъде на площад „Олимпийски“ от 18.00 часа.  \r\nНа 23 май ще има концерт на СУ „Васил Дечев“, „Светът е хубав, светът е чудесен“ концерт, който ще се проведе в НЧ „Родопска искра 1880″ от 18.00 часа. От 19.30 часа на площад „Олимпийски“ ще се проведе концерт на струнен квартет „Мистик“, а от 20.30 часа ще тръгне и факелното шествие по ул. „Васил Дечев“. \r\nНа 24 май – ден на българската просвета и култура и на славянската писменост и Празник на град Чепеларе са предвидени няколко прояви. В градинката пред НЧ „Родопска искра 1880″ ще бъде открита изложба на стари снимки „24 май през годините“. От 11.00 часа ще се проведе тържествено шествие на учители, ученици и випускници, което ще мине по ул.„Васил Дечев“ – 11.00 часа. След това от 11.30 часа на площад „Олимпийски“ ще има празнични поздравления и награждаване на заслужили ученици, просветни дейци и самодейци. Празниците продължават с Празничен концерт с Нина Иванова и „Карлък Бенд“ на площад „Олимпийски“ - 12.00 часа. Вечерта от 18.30 часа ще има концерт на Веси Бонева live и изпращане на абитуриентите на града, който отново ще е на площада в града.", "date": "2019.05.22", "title": "С множество прояви Чепеларе ще отбележи 24 май и празника на града"}
{"url": "http://www.focus-news.net/news/2019/05/22/2660841/pernik-spetsializiranata-bolnitsa-za-prodalzhitelno-lechenie-i-rehabilitatsiya-shte-otbelezhi-60-godini-ot-sazdavaneto-na-lechebnoto-zavedenie.html", "text": "Специализираната болница за продължително лечение и рехабилитация ще отбележи 60 години от създаването на лечебното заведение. Това съобщиха от пресцентъра на  Община Перник . Годишнината ще бъде отбелязана от 11.00 часа в болницата на ул. „Протожерица“ 102.", "date": "2019.05.22", "title": "Перник: Специализираната болница за продължително лечение и рехабилитация ще отбележи 60 години от създаването на лечебното заведение"}
{"url": "http://www.focus-news.net/news/2019/05/22/2660842/sofiya-vavezhda-se-organizatsiya-na-dvizhenieto-za-vrachvane-na-nagradite-zlatno-pero.html", "text": "Въвежда се организация на движението за връчване на наградите „Златно перо“, съобщиха от  пресцентъра на Столична община . От 11.00 до 21.00 часа на 22 май 2019 г. се забранява престоят и паркирането на пътни превозни средства, с изключение на автомобилите на гостите обслужващи мероприятието, както следва:  \r\n- на бул. „Кн. Мария Луиза“, в частта пред ЦУМ;  \r\n- на бул. „Кн. Мария Луиза“, в частта срещу ЦУМ.", "date": "2019.05.22", "title": "София: Въвежда се организация на движението за връчване на наградите „Златно перо“"}
{"url": "http://www.focus-news.net/news/2019/05/22/2660843/yambol-kamen-donev-gostuva-v-grada-sas-zrelishtniya-si-spektakal-za-svatbite.html", "text": "Феноменалният спектакъл „За сватбите“ на Камен Донев ще бъде представен в Ямбол, в зала „Диана“. Това съобщиха от пресцентъра на  Община Ямбол . Култовият режисьор, драматург, актьор и хореограф е сред най-обичаните от ямболската публика гостуващи театрални дейци, за което свидетелстват множеството представления на негови спектакли - „За всеобщата просвета“ и „За народното творчество“. иналата година именно в Ямбол бе първото представяне на концерта „Македонски песни“, веднага след премиерата му в зала 1 на НДК. \r\nПоставянето на ямболска сцена и на „сватбите“ е специален жест на режисьора към ямболската публика и е посветено на Деня на българската просвета и култура и на славянската писменост - 24 май. \r\n„Песни, танци и истории из балканските земи ЗА СВАТБИТЕ!“ е сред най-грандиозните и впечатляващи театрални продукти в България. В спектакъла главната роля е поверена на смеха и забавлението, но и на истински важните неща в живота, онези, които ни карат да се замислим и да отворим очите си. Както казва самият Камен Донев: „…Ами, сватбата, Райне, е просто една метафора … символ на градежа. Защото в живота първо ти дават, а ти, ако си умен, вземаш… после с наученото създаваш и ти на свой ред… и най-подир трябва да започнеш и ти да даваш… а ако във всичката тая работа няма любов, значи си живял напусто. Бил си един себелюбец.“  \r\nКамен Донев е единственият актьор в България, който препълни пет пъти зала „Арена Армеец”, именно със спектакъла „За сватбите!”. Ямбол е сред малкото градове, в които той ще бъде представен и извън столична сцена. Началото е в 19.30 часа, в зала „Диана“. Събитието се реализира с подкрепата на обшина Ямбол. \r\nБилети могат да бъдат закупени от мрежата на „Ивентим“, както и от билетната каса във фоайето на Голямата зала на община Ямбол или да бъдат заявени на тел. 0876 694 083.", "date": "2019.05.22", "title": "Ямбол: Камен Донев гостува в града със зрелищния си спектакъл „За сватбите“"}
{"url": "http://www.focus-news.net/news/2019/05/22/2660838/v-dobrich-shte-se-provede-forum-vzaimodeystvie-mezhdu-biznes-i-obrazovanie.html", "text": "Дискусионен форум „Взаимодействие между бизнес и образование“ организира Стопанска камара – Добрич с подкрепа и съдействие на Община Добрич. Това съобщиха от пресцентъра на  Общината . За участие са поканени представители на фирми от региона, ръководители на професионални гимназии и други образователни институции на територията на област Добрич. \r\nФорумът ще бъде открит от зам.-министъра на образованието и науката Деница Сачева, кмета на Община Добрич Йордан Йорданов и председателя на Българската стопанска камара Радосвет Радев. \r\nСъбитието цели да предложи платформа за информационен обмен между държавните институции (МОН и местна власт), регионалния бизнес и образователните институции в региона (професионални и общообразователни гимназии), като представи настоящите базови проблеми и решения от гледна точка на трите страни в процеса. \r\nПредлагайки диференциран и подробен анализ на ситуацията, форумът ще предложи идеи за: \r\n- подобряване на комуникацията между трите звена; \r\n- адаптация на образованието към нуждите на пазара на труда; \r\n- по-застъпена интеракция и интеграция на образованието със и в бизнеса; \r\n- формулиране на по-ясни изисквания спрямо практическите умения и компетенции на учащите се; \r\n- приоритизиране на дългосрочните цели \r\nОфициалното откриване ще се състои от 10.00 часа в голямата заседателна зала на Община град Добрич.", "date": "2019.05.22", "title": "В Добрич ще се проведе форум „Взаимодействие между бизнес и образование“"}
{"url": "http://www.focus-news.net/news/2019/05/22/2660844/evropeyski-izbori-2019-prof-rumen-gechev-bsp-prestaplenie-e-balgariya-da-usvoyava-edva-156-ot-fondovete-za-nauka-na-es.html", "text": "\"България усвоява едва 1,56% от фондовете за наука на Европейския съюз. Този факт има само едно определение – престъпление!\" Това заяви кандидатът за евродепутат от \"БСП за България\" проф. Румен Гечев по време на среща с ректори на висши училища и ръководството на БАН, организирана от Градския съвет на БСП – София, съобщиха от пресцентъра на  БСП . “Очевидно е, че Министерството на образованието трябва да има различна структура, да е организирано по друг начин, да няма „калинки“ в него, защото 1,56% усвояемост на европейските средства ясно показва, че нещо не е наред там\", коментира проф. Гечев. Той подчерта, че във „Визия за България“ и „Визия за Европа“ има предложение за държавно финансиране на дефицитни специалности. \"Не би трябвало да даваме парите на данъкоплатците, за да обучаваме специалисти, които да подаряваме на други страни. Това е тема, която обсъждаме вече 15 години и решение няма. От 100 завършващи в България, 80 души напускат страната. Нека да видим какво можем да предложим на държавата като решение на този проблем. Разбира се, ние по никакъв начин не трябва да спираме нашите младежи да ходят, където пожелаят. Но нека да награждаваме тези, които остават тук\", каза още той. По неговите думи  вариантите за това са различни – не само с покриване на таксата за обучение и със стипендии, но и с договори за 7 или 10 години. \"Държавата ги издържа, докато учат, след това им гарантира работно място и те остават тук. Българската държава има възможности да стимулира такива младежи“, категоричен е кандидатът за евродепутат. \r\nСпоред проф. Гечев въпросът за поръчките от бизнеса и от държавата е много сложен. „В крайна сметка, държавата трябва да си напише домашното – да разработи и да публикува програма с хоризонт 10-15-20 години на развитие, за да видим какви специалисти ще са необходими\", посочи той. Според него трябват общи рамки, не детайли, защото да разчитаме само на това какво ще поръча бизнесът в понеделник или другия месец, не е нормално. \"Важно е да бъде направена комбинация, защото е прекалено рисково да подчиним цялото образование на изискванията на бизнеса. Ние ще настояваме, като депутати, и в европарламента да бъде формулиран принцип, чрез който да се стимулират учените и преподавателите. В България това може да стане чрез въвеждане на минимални работни заплати, така както изисква европейската квалификационна рамка“, обясни проф. Румен Гечев. Проф. Мариела Модева : Корупционните практики в управлението лишават българското образование и наука от свеж ресурс \r\n\"Корупционните практики в управлението лишават българското образование и наука от свеж ресурс\". Това заяви проф. Мариела Модева, кандидат за евродепутат от листата на „БСП за България“ по време на срещата. “Моя кауза в тази кампания, а и ако имам възможност и в ЕП, е преодоляване на академичното неравенство. То се изразява в различните ставки на българските учени, които участват по проекти на различни европейски програми. Това е допуснато още при договарянето на критериите, които България е поставила като участник в тези европейски програми\", каза още тя. По нейните думи във “Визия за България” са заложени мерки и предложения, които правят възможно български учени и изследователи да са равнопоставени на европейските си колеги в европейското образователно научно пространство. \"Ще настояваме за увеличаване на средствата по програма \"Хоризонт 20/20\" и за двойно увеличаване на бюджета на успешната програма “Еразъм +”, като тук обаче това трябва да бъде съчетано и с национални мерки\", допълни кандидатът за евродепутат. Тя поиска да се отделят и повече средства за Фонд научни изследвания, като сега те са около 14 млн. лв. \"Нека да станат поне 25-30 милиона, което е напълно постижимо, както и увеличаване на процента от БВП, който се отделя за научни изследвания, развойна дейност и иновации\", каза още тя. \r\nКато друг проблем кандидатът за евродепутат посочи усвояването на средствата по оперативна програма \"Наука и образование за интелигентен растеж\". Друг важен елемент, според проф. Модева, е да бъде направена много сериозна проверка и мониторинг на системите за управление и контрол на европейските средства. “Това са публични средства. В момента, в който се индикират корупционни практики или тези средства се отделят и се дават на определени кръгове само, ние лишаваме мнозинството от българските и научни изследователи, и разбира се преподаватели във висши учебни заведения. Изследователите от БАН са лишени от един свеж ресурс, без който ние не можем да бъдем конкурентоспособни\", коментира проф. Модева. Тя е категорична, че е нужно засилване на връзката между науката и бизнеса. \"В България участието на бизнеса в научно-изследователска дейност е изключително ниско. В този смисъл ние предлагаме и една друга мярка, която може да се доразвие на базата на това, което и във \"Визия за Европа\" сме казали. За докторантските стипендии ние можем да разделим нещата по равно - 50% публично финансиране и 50% финансиране от бизнеса. И следователно обвързване на научните изследвания, които те провеждат, с директно приложение в практиката. Това също е голяма слабост”, посочи тя. \r\nПроф. Модева обърна внимание и на темата за иновациите. “Те няма как да станат без равнопоставеност на всички елементи от триъгълника на знанието, което означава образование, наука и тогава иновации\", обясни тя. По нейните думи трябва да се намерят формули за стимулиране на този вид изследвания. \"Защо да не отворим нашите изследователски организации и за учени от чужбина, което първо ще повиши качеството, второ ще създаде възможност за много добри интеграционни връзки и съвместни изследвания, а ще даде възможност и на българските учени да работят на международно ниво в такива екипи”, коментира кандидатът за евродепутат. Калоян Паргов : Трябва да работим за създаване на Балкански център на висшето образование \r\n\"Трябва да работим за създаване на Балкански център на висшето образование\", заяви лидерът на БСП – София Калоян Паргов.  „За 2021 година европейските политики предполагат стимули за създаване на мрежи от висши училища в Европа. Чрез представителите ни в Европейския парламент, ще настояваме да няма двоен аршин при съвместната работа на отделните университети\", каза още той. Според него за Балканите е изключително подходящо, чрез различни инструменти и програми или директно по линия на „Еразъм+“, да бъде създадена Балканска мрежа от университети. \"Например, български университети, които работят в областта на българската култура, биха могли да потърсят свои партньори и да създадат мрежи с университети от балканските държави, дори не само с членки на ЕС“, обясни Паргов. \r\nСпоред лидера на БСП – София връзката между образованието, науката и икономиката е изключително важна. “Процесът на масовизация на висшето образование означава да потърсим и развием традиции на неуниверситетския вид висше образование\", добави той. Паргов обясни, че този вид висше образование е по-практически ориентирано и се структурира върху практически краткосрочни програми. \"Сега предстои да се обсъждат образователно-квалификационните степени на студентите с оглед тяхната съизмеримост с европейските. Проблемът с квалификациите и тяхното признание тепърва трябва да се решава и ще продължава да бъде дискусионен най-вече с оглед конкурентоспособността на нашите студенти в рамките на общия европейски пазар\", допълни той. Калоян Паргов изрази съжаление, че в последните 12 години политиците са длъжници и не са си свършили работата по отношение на българското образование. „Отчитам този факт като много голяма грешка. В рамките на общия европейски пазар е много важно всяка държава да отчита своите предимства и чрез образованието да ги изразява, за да бъде конкурентна на този пазар“, коментира Калоян Паргов. \r\nНа срещата присъстваха още кандидатът за евродепутат Петър Витанов, зам.-председателят на Градския съвет на столичните социалисти проф. Ваня Добрева и народните представители Анелия Клисарова и доц. д-р Николай Цонков. В дискусията се включиха председателят на Съвета на ректорите проф. Любен Тотев, председателят на БАН акад. Юлиан Ревалски, зам.-ректорът на Софийския университет проф. Георги Вълчев, ректорът на УНСС проф. Стати Статев, доц. Григорий Вазов, ректор на ВУЗФ, проф. Георги Михов, ректор на Техническия университет, проф. Стоян Денчев, ректорът на Химико-технологичния университет проф. Митко Георгиев, проф. Пенчо Гешев, ректор на НСА, проф. Борислав Борисов, ректор на Висшето строително училище, проф. Тодорова, ректор на Висшето транспортно училище, проф. Елена Баева, ректор на колежа „Любен Гройс“, и други.", "date": "2019.05.22", "title": "Европейски избори 2019: Проф. Румен Гечев, БСП: Престъпление е България да усвоява едва 1,56% от фондовете за наука на ЕС"}
{"url": "http://www.focus-news.net/news/2019/05/22/2660833/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с подмяна на сградно водопроводно отклонение на ул. „Иванянско шосе“ в местност Бели брег, гр. Банкя, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Стефан Стамболов“ от ж.п.прелеза до ул. „Стефан Стамболов“ № 166; ул. „Иванянско шосе“ от ул. „София“ до ул. „Стефан Стамболов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ ъгъла с ул. „Бели брег“. \r\nВъв връзка с реконструкция на уличен водопровод на ул. „Владайска“ Център, район „Красно село“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Владайска“, ул. „Ивайло“, ул. „Дамян Груев“, бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с бул. „Христо Ботев“. \r\nВъв връзка с изпълнение на инвестиционен проект за подмяна на уличен водопровод на ул. „Белите брези“ в кв. „Кремиковци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Белите брези“, алея „Металург“, алея „Горски път“, алея „Ален мак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Белите брези“ ъгъла с  алея„Снежанка“. След възстановяване на водоснабдяването е възможно временно повишаване  мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на водомерен възел на бул. „Черни връх“ в жк. „Лозенец“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Майор Томпсън“ от №1 до №7, РУМ „Черни връх“, метростанция „Джеймс Баучер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Томпсън“ ъгъла с бул. „Черни връх“. \r\nВъв връзка с изграждане на сградно водопроводно отклонение на ул. „Селимица“ в кв. „Васил Левски“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Константин Фотинов“, ул. „Поп Грую“, ул. „Рилска обител“, ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Селимица“ №6. \r\nВъв връзка с подмяна на сградно водопроводно отклонение на бул. „Св. Климент Охридски“ в кв. „Малинова долина“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бул. „Св. Климент Охридски“ от №26 до №72 и от №59В до №61К. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ №48А. \r\nВъв връзка с подмяна на пожарен хидрант на ул. „Васил Левски“ в с. Мрамор се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Васил Левски“ от ул. „Захари Стоянов“ до ул. „Мраморен рид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Руджери“ в с. Панчарево се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Руджери“, ул. „Самоковско шосе“ между ул. „Елин Пелин“ и ул. „Юрий Гагарин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ ъгъла с ул. „Елин Пелин“ . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.05.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/22/2660847/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-natsionalen-stadion-vasil-levski.html", "text": "Въвежда се организация на движението за провеждане на футболна среща Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- От 08.00 до 22.00 часа на 22.05.2019 г. при сектор „Г” на Националния стадион „Васил Левски”.  \r\n- от 15.00 до 22.00 часа на 22.05.2019 г. на моста пред Национален стадион „Васил Левски“.  \r\nОт 19.30 часа на 22.05.2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n-  ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.05.22", "title": "София: Въвежда се организация на движението за провеждане на футболна среща Национален стадион „Васил Левски”"}
{"url": "http://www.focus-news.net/news/2019/05/22/2660845/evropeyski-izbori-2019-ivo-hristov-bsp-ot-evroizborite-zavisi-dali-shte-se-udalzhi-agoniyata-na-pravitelstvoto.html", "text": "\"Предизборната кампания започна без особен ентусиазъм, но хората разбраха, че те са ключови за националната политическа ситуация, тъй като от това дали ще победи \"БСП за България\" зависи дали ще имаме предпоставки за предсрочни парламентарни избори, или ще удължим агонията на това правителство, което де факто е фабрика за скандали - от \"Апартаментгейт\", през къщи за гости, до къщата в Барселона. И това правителство отдавна не е в състояние да събере реформаторско мнозинство.\" Това каза пред журналисти в Шумен кандидатът от листата на \"БСП за България\" Иво Христов, съобщиха от пресцентъра на  БСП . На пресконференцията присъстваха също народният представител Иван Иванов и общинският председател на БСП-Шумен Веселин Пенчев. \r\nКато потвърждение на провала на ГЕРБ Христов допълни, че мониторинговият механизъм над България няма да бъде снет и това е станало ясно днес. \"Другите два приоритета бяха влизането в Шенген и в чакалнята на Еврозоната – и те също пропаднаха – няма напредък по никой от тях. Това резюмира европейската политика на сегашното правителство, което и като име, и като заявка се афишира като проевропейско, но се провали във всички свои начинания, остана само споменът как европредседателство бе употребено за нуждите на политическия пиар, остават прегръдките с европейските лидери и това, което медиите градиха като образ на Борисов като някакъв карикатурен балкански Бисмарк, от който образ не остана нищо, разбира се\", каза още Иво Христов. Той добави, че според него Борисов се изживява като монарх и това ясно личи от начина на разпределянето на парите от така наречения бюджетен излишък с постановления на Министерски съвет, което си е \"отработен механизъм за измама\". \r\nЗа работата на парламента той каза: \"Парламентът е на дъното на своето доверие, той практически не функционира, той се занимава с кворума си“. Смесването на европейските и национални теми на тези избори Христов определи като нормално. \"Във Франция социалните протести са център на кампанията, макар те да не са европейска тема. В Германия ръстът на национализма и крайната десница също са основна тема, която е колкото европейска, толкова и национална. В този смисъл- вече трудно може да се разграничават общоевропейските теми от националните. Ние сме една общност и част от един пъзел, в който всеки има своето място и всеки влияе на общия климат\", заяви още кандидатът на левицата. \r\nКато свои приоритети в работата си като евродепутат Христов подчерта, че ще се придържа към основните политиките, заложени в програмата на \"БСП за България\". \"Като всеки принадлежащ на левицата човек съм привързан към социалните теми - единната европейска минимална пенсия, единната европейска минимална заплата са част от Визия за Европа\", каза той. \r\nНародният представител Иван Иванов също определи предизборната кампания като ярко белязана от вътрешнополитическите въпроси. \"Връх вземат проблематики, които занимават българския граждани в ежедневието му, а не толкова какво е бъдещето на ЕС, защото за съжаление, за тези 12 години, в които ние сме член на ЕС, българският данъкоплатец не усети нито по джоба си, нито при отварянето на хладилника, че е станал граждани на Европа. За съжаление последните месеци ни залива информация как благините от Европа биват ограбвани по най-брутален начин и те отиват в джобовете на малцина\", заяви Иванов. Той изказа увереност, че изборите в крайна сметка ще завършат с победа на БСП. \"Ние не се съмняваме, днес бяхме на срещи във Върбица и Смядово и аз им казах на тези хора в следващите дни да вървят с високо вдигнати глави, като победители, защото те ще бъдат такива\", добави народният представител. \r\nОбщинският лидер на БСП Веселин Пенчев подчерта важността на евроизборите, тъй като именно загубата на ГЕРБ ще отнеме моралното право на партията на Борисов да управлява страната. \"Позволявам си да се обърна към гражданите на нашата община- да не считат, че тези избори са предрешени, да гласуват, защото ако БСП е първа политическа сила, нашата партия ще има още по-голямо основание да иска предсрочно прекратяване на мандата на правителство\", каза Пенчев.", "date": "2019.05.22", "title": "Европейски избори 2019: Иво Христов, БСП: От евроизборите зависи дали ще се удължи агонията на правителството"}
{"url": "http://www.focus-news.net/news/2019/05/22/2660848/s-bogata-kulturna-programa-v-stolitsata-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost-24-may.html", "text": "С богата културна програма в града ще бъде отбелязан Денят на българската просвета и култура и на славянската писменост – 24 май. Това съобщиха от пресцентъра на  Столична община . Празничната програма започна на 20 май. \r\nДнес от 11.00 часа в Американския център ще се състои финал на четвъртата успешна кампания „На училище в Столична библиотека“, в която се включиха училища от всички райони на град София и над 1 000 деца от 30 столични училища. В рамките на кампанията учениците се включиха в атрактивни и креативни уроци по литература, история, дигитализация и нови технологии сред емблематични книги, оригинални картини и други ценни експонати от сбирките на библиотеката и нейното модерно цифрово оборудване. Ще бъде направено и дарение от ученици от 120 ОУ „Г. С. Раковски“ на 50 детски книги за Сдружение „Каритас България“. Ще се състои и награждаване на победителите в ученическия конкурс „Вековната мъдрост на нашия град“. Клуб „Учители“ към Столична библиотека и 149 СУ „Иван Хаджийски“ – София организираха ученически конкурс в две направления – стихотворение и есе, разделени в две възрастови групи – V-VII и VIII-XII клас. В конкурса с председател на журито проф. д-р Амелия Личева се включиха 60 деца от 40 софийски училища. Всички участници ще получат за награда книга, а отличените произведения ще бъдат събрани и издадени в специален сборник (хартиен и електронен). \r\nОт 18.00 часа в Мраморното фоайе Георги Константинов представя новата си книга „Поезията като свидетел“. Проф. Йордан Калайков ще представи новия сборник с есета и стихове на големия български поет и писател, в която авторът проследява будители от времето на Паисий до днес. Тя съдържа емоционалните размисли на автора за съдбата на древните български книги, сътворявани през Златния век върху страници от овча или телешка кожа. Проследява драматичната съдба на книгите ни през най-мрачните векове, както и възкръсването на книжовното ни дело през Възраждането. Откъси от книгата ще чете самият автор, а бардът Евгени Бенов ще изпълни песни по негови стихове. \r\nНа 24 май от 10.00 до 15.00 часа софиянци могат да разгледат документалните изложби: \r\n- „България в Европа, Европа в България“ със стари пощенски картички и албуми от цяла Европа от колекциите на проф. Михаил Неделчев. Изложбата цели да покаже по какъв начин се съотнасят общоевропейските големи центрове с българските градове, които също имат европейски облик. В нея са представени 10 тематични кръга от местата за отдих и за общуване с водата – плажове, пристанища и градини – до персоналистическите култове – от общоевропейския Наполеонов култ до българските култове за революционерите-европейци. \r\n- „Събуждащият книгите“. Столичани могат да видят редки издания на Неофит Рилски (Описание на българския свещен Рилски манастир 1879 г.), на Марин Дринов (Исторически преглед на българската църква, 1869), на Любомир Милетич (Дако-румъните и тяхната славянска писменост 1896). Първи издания на Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов, чиято библиотека се съхранява в Столична библиотека. Повечето от книгите са с автографи.", "date": "2019.05.22", "title": "С богата културна програма в столицата ще бъде отбелязан Денят на българската просвета и култура и на славянската писменост – 24 май"}
{"url": "http://www.focus-news.net/news/2019/05/22/2660850/shumen-zabraneno-e-dvizhenieto-na-tezhkotovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Предимно сухи са пътищата в Шумен, мокри участъци има по усойните места, предаде репортер на  Радио „Фокус“- Шумен . Времето е ясно, слънчево, температурата на въздуха е около 13 градуса. В сила е забраната за движение на тежкотоварни автомобили над 10 тона по пътя Радко Димитриево- Друмево, поради свлачища. Обходът е Шумен-Овчарово-Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.05.22", "title": "Шумен: Забранено е движението на тежкотоварни автомобили над 10 тона по пътя Радко Димитриево- Друмево поради свлачища"}
{"url": "http://www.focus-news.net/news/2019/05/22/2660840/fokus-makedoniya-ministarat-na-pravosadieto-poluchi-zlatna-metla.html", "text": "Обявената \"чистка\", която ще бъде извършена от премиера Зоран Заев, е актуална сред македонските политици и служители, пише македонският  „Фокус“ .  \r\nMинистърът на правосъдието Рената Десковска в профила си в социалната мрежа „Фейсбук“ се похвали за получаването на уникален подарък – „златна метла“. \r\n„Ние наистина ценим този златен подарък - златна метла. Златна метла в правосъдието може да послужи за измитането на престъпността и корупцията. Надяваме се, че приемането на Закона за прокуратурата ще отговори на тази неотложна нужда на гражданите. Ето защо трябва да добиете смелост – гласувайте го и да създайте възможност да се измете престъпността и корупцията ”, пише Десковска в своя профил в социалната мрежа.  Юлиян Марков", "date": "2019.05.22", "title": "„Фокус“ (Македония): Министърът на правосъдието получи „златна метла“"}
{"url": "http://www.focus-news.net/news/2019/05/22/2660846/burgas-praznichno-shestvie-na-tema-bioraznoobrazie-i-natura-2000-shte-se-provede-v-grada.html", "text": "По случай Деня на Натура 2000 и Международния ден на биоразнообразието, Българска фондация Биоразнообразие, Община Бургас и Регионална инспекция по околна среда и води – Бургас организират празнично шествие на тема „БИОРАЗНООБРАЗИЕ И НАТУРА 2000“. Те отправят предизвикателство към децата да се включат в инициативата и да дефилират с атрактивни костюми на български растения и животни. Това съобщиха от пресцентъра на  Община Бургас . „Тази година променяме формата на Карнавала на биоразнообразието, който организираме заедно вече за 9-та година. Искаме да дадем възможност на децата и техните ръководители да дефилират от Общината до Морската градина, за да могат колкото се може повече хора да видят красотата и идейността на костюмите им и да се запознаят с редките видове растения и животни, които те представят“, споделят организаторите. Празникът ще започне от 17.00 часа от площада пред Община Бургас. Под звуците на тромпет и барабан децата и техните преподаватели и родители ще преминат по ул. „Богориди“, а шествието ще завърши в 17.30 часа на Лятна сцена „Охлюва“, където участниците ще дефилират и ще се представят. Там ще бъдат връчени и наградите на журито за най-ефектен костюм на диво растение и животно, срещащо се в България, за атрактивно представяне на местообитание или екосистема – река, езеро, гора и др. Ще има награда за най-оригинален „зелен“ костюм от рециклирани материали, както и за най-ефектно и артистично дефилиране (имитиране на животно/ растение и др.). Ще бъде отличено и най-атрактивното учебно заведение (детска градина/училище). Поканени са деца от всички бургаски детски градини и основни училища. Добре дошли са и всички индивидуални участници, които искат да дефилират в подкрепа на българската природа и чрез своя костюм да покажат отношението и уважението си към някой от редките видове растения или животни, които обитават страната ни. Нека не забравяме, че България е в челната тройка на Европа по богатство на своята природа и не случайно над 30% от територията й е в включена в Европейската екологична мрежа Натура 2000. В териториалния обхват на РИОСВ – Бургас има 127 защитени територии, от които 7 резервата, 5 поддържани резервата, 1 природен парк „Странджа“, 59 защитени местности и 55 природни забележителности. В Бургаска област има над 35 защитени Натура 2000 зони. Карнавалът на биоразнообразието се организира в рамките на LIFE проекта „Лагуната на живота“. За повече информация Радостина Ценова, Българска фондация Биоразнообразие – 0896798908.", "date": "2019.05.22", "title": "Бургас: Празнично шествие на тема „Биоразнообразие и Натура 2000“ ще се проведе в града"}
{"url": "http://www.focus-news.net/news/2019/05/22/2660853/pazardzhik-remonti-ogranichavat-dvizhenieto-po-chetiri-patni-otsechki-v-oblastta.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Ремонт тече и по третокласния път Брацигово – с. Равногор от 11 км до 20 км. Движението се регулира с пътни знаци. Ограничен поради ремонт е трафикът по отсечката с. Нова махала – местността Вълча поляна от 5 км до 10 км. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.22", "title": "Пазарджик: Ремонти ограничават движението по четири пътни отсечки в областта"}
{"url": "http://www.focus-news.net/news/2019/05/22/2660851/evropeyski-izbori-2019-korneliya-ninova-bsp-dnes-shte-oglasim-informatsiya-za-izpolzvane-na-sluzhbite-na-mvr-za-natisk-i-strah-predi-izborite.html", "text": "Днес ще огласим информация за използване на службите на МВР за натиск и страх преди изборите. Това каза лидерът на БСП Корнелия Нинова в предаването  „Здравей, България“  по  Нова телевизия . Във връзка с думите на премиера и лидер на ПП ГЕРБ Бойко Борисов, че опозицията готви „Костинброд 2“, Нинова заяви: „Нито се чувстваме посочени, нито се притесняваме. Смятам, че той се притеснява от евентуална загуба и търси предварително оправяния за това в измислени сценарии“. \r\nТя посочи, че има притеснения за това как ще протекат изборите - за натиск, за използване на страх, за използване на службите на МВР. „Вече имаме такава информация и днес ще огласим конкретни случаи. Ще сигнализираме както нашите органи, така евентуално и европейските посланици. Държим на абсолютно демократични и прозрачни избори. Знаете, че сме ангажирани да правим паралелно преброяване - застъпници, наблюдатели навсякъде, но вече постъпват сигнали от страната за използване на Районни управления на МВР за страх, за проверки на търговски проверки. Днес ще ги изнесем конкретно и по области“, обяви Нинова. \r\nПо думите ѝ това, което БСП ще обяви днес не е предречената от Борисов афера „Костинброд 2“, а факти, сигнали и информация от хора от цялата страна, които се притесняват от този натиск върху тях.", "date": "2019.05.22", "title": "Европейски избори 2019: Корнелия Нинова, БСП: Днес ще огласим информация за използване на службите на МВР за натиск и страх преди изборите"}
{"url": "http://www.focus-news.net/news/2019/05/22/2660854/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 13 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.22", "title": "Габрово: Движението по пътя Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/05/22/2660801/pregled-na-osnovnite-temi-v-britanskiya-pechat-agentsiya-fokus.html", "text": "Поредният опит за прокарване на проектоспоразумението с ЕС през британския парламент, малките шансове за нов референдум , претенциите на Брекзит партията за участиe в преговорите с ЕС и кризата между САЩ и Иран са сред основните теми на британския печат. \r\n*** Депутати консерватори, включително Борис Джонсън, отхвърлиха „новата сделка за Брекзит“, която бе предложена от Тереза Май вчера, в опит да се преодолее застоя в британския парламент, пише британският вестник  The Times . \r\nПремиерът разгледа перспективата за втори референдум и пълен митнически съюз с ЕС до следващите избори, за да спечели подкрепата на партиите за нейните предложения. \r\nВъпреки това, след като тя представи пакета, опашката от 34 депутати консерватори, които по принцип са против нейната сделка, почти се удвои. Опитът да се привлекат депутатите от Лейбъристката партия също се оказа неуспешен. \r\nМинистрите-„брекзитиъри“ от кабинета нарекоха  планът на премиера „обречено и безотговорно последно хвърляне на заровете“. Те искат премиерът да позволи на своя наследник да намери начин да премине през безизходицата. \r\nТвърди се, че Мей е твърдо решена да продължи днес с ново изявление в Парламента, в което тя описва своята сделка. Тя обеща да публикува пълните подробности за своя компромисен пакет, включително законопроекта за споразумението за оттегляне, в рамките на дни. \r\nВчера премиерът използва реч в Централен Лондон, за да предупреди депутатите, че ще имат \"последен шанс\" следващия месец, за да извадят Великобритания от блока със споразумение. Друго отхвърляне би оставило сделката за Брекзит „мъртва“ и добави, че „е изпробвала всичко, което е възможно, за да намери начин“, включително предложението й да „се откаже от работата, която обича, по-рано, отколкото би искала“. \r\nЗащитавайки „трудното си решение” да започне преговори с лейбъристите, тя каза, че няма да се откаже от усилията си да постигне междупартиен консенсус. Основната й оферта – от ратифицирането на сделката да зависи гласуването за втори референдум в парламента - беше насочено към лейбъристите. Джереми Корбин нарече планът й „преработка на лошата стара сделка“. \r\nДоминик Рааб, бивш министър за Брекзит, каза: „Не мога да подкрепя законодателството, което би било средство за втори референдум или митнически съюз. И двата варианта биха възпрепятствали, вместо да доставят Брекзит - и ще нарушат нашите ясни обещания“. \r\nДейвид Джоунс, бивш министър за Брекзит, каза пред The Daily Telegraph: „Аз съм депутат от 14 години и никога не съм виждал такъв гняв сред колегите си. Тя е отчаяна, тя е заблудена и е обречена“. \r\nДжереми Корбин заяви: „Ние няма да подкрепим преопакования вариант на същата стара сделка - и е ясно, че това слабо и дезинтегриращо правителство не е в състояние да изпълни своите ангажименти.“ \r\n*** Тереза Мей отказа да се ангажира с провеждането на нов референдум за Брекзит, дори ако депутатите гласуват за него, след като тя направи последен опит за спасяване на сделката, пише британският вестник  The Independent . \r\nПремиерът обяви, че ще позволи на парламента да гласува за референдум,  ако депутатите дадат първоначално одобрение на законопроекта за споразумението за оттегляне, но веднага поставят под съмнение дали наистина ще последва нов референдум. \r\nАндрю Пърси, който бе подкрепил сделката в предишни гласувания, беше сред групата на депутати-консерватори, които смениха позицията си, като посочиха „дори възможността за втори референдум“. \r\n„На референдума на хората беше казано, че това е последната дума по въпроса за едно поколение - тя ще бъде изпълнена”, предупреди той. \r\nПо време на изказването си Мей ясно посочи, че нейното несъгласие с провеждане на референдум не е отпаднало,  като казва: „Много пъти съм излагала ясно собственото си становище по този въпрос. Не вярвам, че това е път, който трябва да поемем.\" \r\nПремиерът също така посочи, че няма изискване оставането в ЕС да бъде опция  в бюлетината, ако се проведе референдум. \r\n*** Брекзит партията ще поиска да има места в преговорния екип с ЕС, ако спечели европейските избори, заяви лидерът й Найджъл Фарадж, цитиран от лондонския вестник  Evening Standard . \r\nГоворейки на голям митинг в Кенсингтън, Фарадж каза, че ако неговата партия оглави изборите в четвъртък, представителите  й \"трябва да се присъединят към преговарящия екип на ЕС\". \r\nБрекзит партията понастоящем е начело на предизборните проучвания, като социолозите прогнозират, че те ще вземат 34% от гласовете. \r\nБившият лидер на Партията на независимостта \"ЮКип\" също заяви, че победата на Брекзит партията може да повлияе на ръководствата на консерваторите и лейбъристите, като каза: \"Ние бързо ще се отървем от най-лошия премиер в историята на нашата нация. \r\n\"Никога не се знае, като се има предвид начина, по който взимаме гласовете на лейбъристите в Уелс и Мидландс, голяма победа на нашата партия може да ни отърве и от Джеръми Корбин.\" \r\n*** Изпълняващият длъжността министър на отбраната на САЩ заяви, че предполагаемата заплаха от страна на Иран е намаляла в резултат на американската демонстрация  на сила в Близкия изток, пише британският вестник  The Guardian .  \r\n\"Оставихме в готовност потенциала за атаки срещу американци\", заяви Патрик Шанахан пред репортери, преди да информира Конгреса за ситуацията в Персийския залив и за военните части, които САЩ заявиха, че са отговор на опасност от предстоящо нападение. \r\nПристигането на самолетоносач и придружаващите го кораби наскоро бе ускорено, а бомбардировачи B-52 бяха изпратени в Катар. Напрежението се засили с тайнствени саботажни атаки срещу петролни танкери в Персийския залив, както и ударни удари по саудитски нефтени инсталации, заявени от подкрепените от Иран бунтовници в Йемен. \r\nНапрежението в района се обостри  още по-силно в неделя от заплахата от Доналд Тръмп, че всеки конфликт със САЩ ще означава \"официалният край на Иран\". \r\nДумите на Шанахан изглежда са знак, че напрежението спада. \r\nЗапитан какво има предвид, като казва, че заплахата е „възпряна“, министърът на отбраната каза: „Не е имало нападения срещу американци. Смятам, че това е възпиране“. \r\n\"Това не означава, че заплахите, които преди сме идентифицирали, са изчезнали\", добави Шанахан. „Мисля, че нашата благоразумна реакция даде на иранците време за преосмисляне. Мисля, че нашият отговор беше мярка за нашата воля и нашата решимост, че ще защитим нашите хора и нашите интереси в региона. \" \r\nАдминистрацията на Тръмп не оповестява публично разузнаването, което твърди, че е неизбежна иранска заплаха за САЩ в Близкия изток. \r\nВ ход е разследване на саботажните атаки срещу четири петролни танкера край бреговете на Обединените арабски емирства миналата седмица. Обединеното кралство и Норвегия помагат на САЩ при разследването, което се очакваше да е готово в понеделник, но бе отложено по причини, които не са изяснени. \r\nЕдин европейски дипломат каза: \"Ние сме много внимателни, за да не приписваме на някого скорошни атаки, ако не сме сигурни.\" \r\nДлъжностни лица, информиращи медиите, твърдят също, че фотографските снимки показват, че ракети са били натоварени на лодки на иранското крайбрежие и е говорено за потенциални атаки срещу американски съоръжения и персонал в Ирак. Държавният департамент изтегли служители от посолството си в Багдад и консулството в Ербил. \r\nНе е ясно каква е била целта на Иран в товаренето на ракети на лодките. Експертите твърдят, че ще бъде много трудно да се стреля с ракета от малка лодка и ако разузнавателните доклади са верни, по-вероятно е те да бъдат транспортирани до хутите в Йемен или да бъдат преместени за съхранение. \r\nПо-късните доклади показват, че разполагането на ирански военни части и обсъждането на цели биха могли да бъдат извънредни мерки за възможен отговор в случай на американско нападение срещу Иран, разглеждано като все по-вероятно през последните месеци с очевидното влияние на Джон Болтън, съветник по националната сигурност във външната политика. \r\nОчакваше се държавният секретар Майк Помпео и председателят на съвместните ръководители на щаба генерал Джоузеф Дънфорд да информират Парламента и Сената за Иран във вторник следобед. Болтън не беше в списъка на ораторите. \r\n\"Моето схващане е, че иранците са очаквали атака и те са готови да отвърнат на удара и това предизвика тревога в Белия дом и особено у президента\", каза Трита Парси, основател на Националния иранско-американски съвет, която сега преподава в Джорджтаунския университет.  \r\n„Линията, представена на Тръмп от Болтън и Биби Нетаняху и Мохамед бин Салман, е, че той може да удари Иран, да покаже господството на САЩ и да не рискува нищо. Иран показа, че се готви да отвърне на удара. Тръмп е достатъчно умен, за да знае, че войната ще бъде опустошителна, а не само за политическите интереси“, заяви Парси. \r\nБенам Бен Талеблу, старши сътрудник на Фондацията за отбрана на демокрациите, твърди, че сегашното спадане на напрежението показа, че реакцията на САЩ е била успешна. \r\n\"Целта на американското военно репозициониране в региона беше да намали перспективите за ескалация\", каза Талеблу. - И докато може да е проработило сега, Вашингтон ще трябва да се увери, че посланието му ще бъде тълкувано по подобен начин в бъдеще. Иранците имат навика постоянно да тестват за слабости и недостатъци. \"", "date": "2019.05.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/05/22/2660855/evropeyski-izbori-2019-kandidatat-za-evropeyski-deputat-denitsa-zlateva-na-parvo-myasto-za-bsp-sa-sotsialnata-politika-i-namalyavane-na-neravenstvata.html", "text": "Един от нашите основни приоритети е да върнем социалната Европа, която да поставя човека в центъра на политиките си“. Това заяви кандидатът за евродепутат от листата на „БСП за България“ Деница Златева на предизборен дебат по БНТ, съобщиха от пресцентъра на  БСП . Тя добави, че за левицата е важно, в рамките на следващия програмен период, да има мерки, които да доведат до развитие на конкурентоспособността и увеличение на производителността на труда.  „Трябва да имаме и повишаващ се жизнен стандарт, и увеличени доходи. Това може да стане чрез европейско финансиране и реализация на Европейския стълб за социалните права, чиито идеи залегнаха в платформата на социалистите“, коментира Златева. Зам.-председателят на БСП заяви, че най-важното е да си кажем, че 12 години след  членството в ЕС изоставаме изключително много от страните, с които тръгнахме от едно ниво на икономическо развитие. Тя коментира, че за последните 10 години доходите на румънците и чуждестранните инвестиции в северната ни съседка растат чувствително над нашите. „За нас социална Европа, социалната политика, намаляването на неравенствата и развитието на икономиката са първостепенен приоритет“, категорична бе Деница Златева. \r\nДеница Златева призовава българските граждани да подкрепят БСП с №18 в бюлетината и да гласуват свободно и без страх, защото за последните години левицата е показала какво означава да си алтернатива на 10 годишното управление на ГЕРБ. „За нас думите солидарност, справедливост и равнопоставеност не са изпразнени от съдържание. Ние имаме ясна мисия в ЕП и силата да формираме мнозинства в него, за да сложим край на дългогодишната хегемония на ЕНП, защото  тези избори са битка за Европа, за България и за справедливост“, заяви още Златева. Тя каза още, че при срещите й с хората, основно в Северозападна България, освен липсата на инфраструктура те са поставяли и много други наболели проблеми. Деница Златева уточни, че част от тях са  изключително ниските доходи и липса на елементарни здравни грижи. „Те поставиха и друга болна тема – в 21-ви век хората да се  делят на гласували и негласували за една или друга партия. Не може да се отказват социални услуги на човек, който не е гласувал за кмет на ГЕРБ. Примери за това са кметовете на с.Раброво и общ. Бойница“, обяви Деница Златева \r\n„Важно е не да оставяме Германия и Франция да диктуват приоритетите ни чрез своите политики, а да имаме самочувствие и да търсим коалиции по важните за България въпроси, защото изпихме горчивата чаша от късната реакция по пакета „Мобилност“, коментира още Деница Златева. Тя добави, че има много теми, които предстоят да се гласуват като следващия европейски бюджет, който по думите й неминуемо ще рефлектира върху средствата за намаляване на социалните и икономическите регионални неравенства. „Трябва в тесен диалог между евродепутатите, парламента и правителството, които програмират тези средства, да се поучим от грешките на предишните периоди. Трябва да преценим и дали си заслужава в една община да построим стадион за 6 млн. лв., когато там  няма канализация или болницата е в окаяно състояние“, посочи Златева. Кандидатът за евродепутат каза още, че правилното разпределение на средствата от ЕС е много важно, защото за 12 години политиците не са успели да убедят хората, че има ефективен контрол върху европейските средства. „Докато не докажем на хората, че европейските средства се използват по предназначение, винаги ще остава съмнението за злоупотреби. Залагаме много на европейската прокуратура, но е много важно кои ще бъдат двамата прокурори, които ще работят с нея в България“, коментира още тя.", "date": "2019.05.22", "title": "Европейски избори 2019: Кандидатът за европейски депутат Деница Златева: На първо място за БСП са социалната политика и намаляване на неравенствата"}
{"url": "http://www.focus-news.net/news/2019/05/22/2660856/vitsepremierat-mariyana-nikolova-rabotna-grupa-shte-izgotvi-viziya-za-nova-demografska-politika-u-nas.html", "text": "Към моя кабинет структурирах работна група, която ще изготви нова визия за нова демографска политика. Тя включва експерти и учени от БАН, както и практици и действащите лекари от акушеро-гинекологичните болници. Това каза вицепремиерът по демографската и икономическа политика Марияна Николова в предаването  „Здравей, България”  по  Нова телевизия . \r\nВече са проведени с лекари, които са поставили и конкретната проблематика, свързана с раждаемостта, пренаталните проблеми. \r\n„Демографската политика не е проблем само на България, но и на целия ЕС. Тя е хоризонтална, секторна политика и зависи от всички институции, които трябва да бъдат обединени и единни в процесите на вземане на решение за мерките, които се прилагат”, обясни тя. \r\nНиколова обясни, че могат да се вземат добри примери за справяне с демографския проблем от Унгария. „Правим сравнително-правен анализ на законодателството, който е в процеса на рамките на работната група и след като експертите си дадат заключенията, ние ще обявим и конкретните резултати. Трябва да има финансови стимули, но те трябва да са реални и измери, съобразно възможностите на държавата”, заяви вицепремиерът. \r\nТя добави, че МТСП предлага различни социални мерки, които са за подпомагане на майките с домашни  помощници. „Най-важното обаче са детските градини и аз мисля, че те трябва да са безплатни поне до 5-годишна възраст на детето и в училищата да се осигури необходимият храноден на децата”, каза Николова. \r\nВицепремиерът заяви, че 6400 лв. е нереална помощ за раждане на второ дете. „В крайна сметка трябва да бъдат направени необходимите разчети и да се дадат реални цифри”, беше категорична тя. \r\n„Надявам се след 15 юли да имаме мерки, които да предложим за справяне с демографската криза\", каза още тя. \r\nНиколова коментира изплатените обезщетения от 10 лв. на три семейства на загиналите при катастрофата край Своге. „Категорично не съм съгласна с позицията на застрахователя – при конкретно становище на КФН обезщетението следва да бъде платено. След като един пътник има билет, той категорично е застрахован и не бива да доказва каквото й да е било. При евентуално завеждане на съдебен спор, делото ще бъде спечелено от пострадалите”, каза тя. \r\nМарияна Николова обясни, че новоизбраният президент на Украйна Владимир Зеленски е иновативен политик. „Той е изключително деен и най-вероятно ще бъде човек на действието, а не на приказките. Когато приключи церемонията за полагането на клетвата, държавният глава поиска среща с някйои държави. България беше втората държава, с която поиска среща”, добави тя.", "date": "2019.05.22", "title": "Вицепремиерът Марияна Николова: Работна група ще изготви визия за нова демографска политика у нас"}
{"url": "http://www.focus-news.net/news/2019/05/22/2660857/evropeyski-izbori-2019-korneliya-ninova-bsp-zayavkata-na-kabineta-che-dori-gerb-da-zagubyat-izborite-kabinetat-shte-izkara-mandata-si-pokazva-razlikata-mezhdu-evropeyskiya-moralen-standart-i-gerberskiya.html", "text": "Заявката на кабинета, че дори ГЕРБ да загубят изборите, кабинетът ще изкара мандата си, показва разликата между европейския морален стандарт и герберския. Това каза лидерът на БСП Корнелия Нинова в предаването  „Здравей, България“  по  Нова телевизия . „Сравнявам с Австрия... Не изглежда морален акт, когато министър подава оставка за трагедията в Своге и става заместник-министър. Друг министър подава оставка за Своге и става представител в Черноморска банка. Това не е морален акт, а прикриване на следите, особено на фона на днешната информация. Това е цинизъм”, каза тя. \r\nНинова обяви, че не отговаря за предишни решения на БСП, визирайки сравнението на вицепремиера Красимир Каракачанов между оставките в правителството на Себастиан Курц в Австрия и правителството на Сергей Станишев. \r\nЛидерът на БСП заяви, че всички в паритята ще носят отговорност при загуба на европейските избори. „Всички ще носим отговорност – от общински председател, през областни, през Национален съвет до председател”, каза тя и добави, че на 27 май ще стане ясно по какъв начин ще бъде понесена отговорността от партията. \r\nНинова поясни, че тя е поела инициативата и е поканила в листата Иво Христов.  \r\n„Победата на тези избори е много по-голяма като цел за промяна не само в Европа, но и в България, така че във вътрешнопартиен план няма никакво значение”, заяви още Нинова. \r\nТя представи документи от заключенията на ДАНС, Градска прокуратура, Главна прокуратура и финансова инспекция за сделката за „Техноимпекс”. „Всички документи казват, че няма такова нещо, което твърди Антон Тодоров, но след като вече всичко се провери и се сдобих с тези документи, си заведох дела, за да има правова държа. Няма придобито имущество на ниска цена и след това продадено по-скъпо. Вече имам и съдебно решение, че никога не съм била нищо в СДС и не съм излъгала за всички неща, които съм говорила. Съдебното решение е 16 страници. Според него Борисов трябва да ми плати разноските по делото”, каза Нинова.", "date": "2019.05.22", "title": "Европейски избори 2019: Корнелия Нинова, БСП: Заявката на кабинета, че дори ГЕРБ да загубят изборите, кабинетът ще изкара мандата си, показва разликата между европейския морален стандарт и герберския"}
{"url": "http://www.focus-news.net/news/2019/05/22/2660849/evropeyski-izbori-2019-kandidatat-za-evrodeputat-ot-bsp-petar-vitanov-vreme-e-za-spravedlivost-i-promyana.html", "text": "Време е за справедливост и промяна, както на Европа така и на България. Нашата битка е за България, защото вярваме, че страната ни може да има по-добро управление и съм убеден в успеха ни. Това каза кандидатът за евродепутат от „БСП за България“ Петър Витанов пред БСТВ, съобщиха от пресцентъра на  БСП . Той призова българските граждани да гласуват за БСП в неделя, за да бъде постигната промяната и неравенствата да бъдат премахнати. Витанов каза още, че проблемът с неравенствата в ЕС стои на дневен ред, не само в България, затова изравняването на доходите трябва да стане приоритет на всички. „Изравняването не може да стане мигновено и да получаваме еднакви доходи с тези в Люксембург. Възстановяването на икономиката трябва да започне бързо, за да можем да говорим за достойни доходи“, коментира социалистът.   \r\nПетър Витанов коментира още, че много българи са станали враждебни към ЕС заради безпомощността на правителството, което очевидно не разбира механизмите и възможностите, които Брюксел дава. Той припомни, че през 2007 г. сме приети в съюза на една база с Румъния. „Тя успя да се възползва от тези възможности и вече имат по-висока минимална заплата, по-високи пенсии“, добави кандидатът за евродепутат. Витанов заяви, че битките в Брюксел са важни за всички нас. По думите му е важно и как управляващите у нас възприемат ЕС, защото днешните го приемат за касичка, от която могат лесно да крадат. „Идеята на европейските фондове е до тях да достигат малките предприятия, малките и средни фирми и земеделци. Но в България те направиха един кръг от хора безумно богати. Животът в България все повече зависи от решенията на европейските институции, които също трябва да се реформират, за да върнем социалния облик на ЕС“, коментира още Петър Витанов. \r\n„В провинцията вече няма работещи предприятия, няма препитание и голяма част от хората са зависими от местните управници, които се подиграват със съдбите им“, каза още Петър Витанов. Той добави, че голяма част от парите, които идват от държавата и ЕС, в много райони отиват за лично облагодетелстване на местната власт,  а не за икономика. Витанов заяви, че тези средства трябва да се харчат за важни за гражданите неща, а не да отиват за къщи за гости и стадиони в безлюдни села. „Социалистите в България и Европа възприемаме средствата, които ЕС дава за сближаване на регионите, като възможност за връщане на солидарния модел в съюза. Вместо тези пари да отидат за преодоляване на дисбалансите в държавата, те отиват в някой инфраструктурен проект, от който се краде. Когато не развиваш икономиката на страната си, в малките градове няма аптеки и доболнична помощ, хората бягат в чужбина“, категоричен бе Петър Витанов", "date": "2019.05.22", "title": "Европейски избори 2019: Кандидатът за евродепутат от БСП Петър Витанов: Време е за справедливост и промяна"}
{"url": "http://www.focus-news.net/news/2019/05/22/2660858/veliko-tarnovo-po-ulitsite-na-grada-ima-padnali-lista-i-kloni-vsledstvie-na-gradushkata-ot-snoshti.html", "text": "Натоварен е трафикът по основните улици и булеварди във Велико Търново в сутрешните часове,  предаде репортер на  Радио „Фокус“ – Велико Търново . Времето е слънчево. Температурата на въздуха е 11 градуса. Пътните настилки са частично мокри. На места има паднали листа и клони в следствие на градушката от вчерашния ден. Интензивно е движението около учебните заведения в града. Служители на „Пътна полиция“ регулират трафикът по натоварените отсечки и кръстовища в града. Натоварено е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът и по ул. „Магистрална“ във Велико Търново, която е  част от главен път София – Варна. \r\nЧастично мокри са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.22", "title": "Велико Търново: По улиците на града има паднали листа и клони вследствие на градушката от снощи"}
{"url": "http://www.focus-news.net/news/2019/05/22/2660859/pazardzhik-ogranicheno-e-dvizhenieto-po-am-trakiya-kray-pazardzhik-v-rayona-na-89-km-poradi-remont.html", "text": "Въведено е ограничение в района на 88 и 89 км на автомагистрала „Тракия“ в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Движението в участъка от 88 до 89 км в района на пътен възел „Пазарджик“ се осъществява двупосочно в една лента в платното в посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват по една лента за движение в двете посоки от 88 до 89 км за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. \r\nАлбена ЖИЛЕКОВА", "date": "2019.05.22", "title": "Пазарджик: Ограничено е движението по АМ „Тракия“ край Пазарджик в района на 89 км поради ремонт"}
{"url": "http://www.focus-news.net/news/2019/05/22/2660860/sport-toronto-izravni-na-miluoki-vav-finala-na-iztochnata-konferentsiya.html", "text": "Отборът на Торонто победи Милуоки със 120:102 точки в четвъртия мач от финала на Източната конференция на Националната баскетболна асоциация на САЩ и Канада и така изравни резултата в серията до 2:2 победи. Кайл Лаури бе най-полезен с 25 точки, 5 борби и 6 асистенции за победителите, а за Бъкс Крис Мидълтън реализира 30 точки и добави 6 борби, и 7 асистенции. Победителят ще играе с Голдън Стейт Уориърс, който вече победи с 4:0 успеха Портланд Трейл Блейзърс във финала на Запад.", "date": "2019.05.22", "title": "Спорт: Торонто изравни на Милуоки във финала на Източната конференция"}
{"url": "http://www.focus-news.net/news/2019/05/22/2660862/new-europe-tsenite-na-elektroenergiyata-za-domakinstvata-v-es-se-uvelichavat-spored-evrostat.html", "text": "Евростат, статистическата служба на ЕС, публикува последните статистически данни за цените на енергията, пише базираното в Брюксел издание  New Europe . \r\nСредно, цените на електроенергията за домакинствата в ЕС са се увеличили до 21,1 евро на 100 кВтч (+ 3,5%) между втората половина на 2017 г. и втората половина на 2018 г. \r\nСредната цена на електроенергията за домакинствата е само с 0.1 евро на 100 кВтч по-висока в сравнение с втората половина на 2015 г., като първата е най-висока през последните десет години. \r\nВ ЕС цените на електроенергията за домакинствата през втората половина на 2018 г. варират от 10 евро за 100 кВтч в България до около 30 евро за 100 кВтч в Дания, Германия и Белгия. \r\nПревод и редакция:", "date": "2019.05.22", "title": "New Europe: Цените на електроенергията за домакинствата в ЕС се увеличават според Евростат"}
{"url": "http://www.focus-news.net/news/2019/05/22/2660864/blagoevgrad-s-bogata-programa-shte-bade-otbelyazan-24-may-den-na-balgarskata-prosveta-kultura-i-slavyanskata-pismenost-i-praznik-na-grada.html", "text": "Богата празнична програма е подготвила Община Благоевград по повод 24 май - Ден на българската просвета, култура и славянска писменост, и празник на Благоевград. Това съобщиха от пресцентъра на  Община Благоевград . По традиция честванията започват на 23 май с тържествен парад на училищните знамена, който ще тръгне от Съдебна палата от 18.30 часа и ще стигне до зала „Пейо Яворов“, където от 19.00 часа ще започне церемонията по връчване на престижното отличие „Училище на годината 2019“. Първият ден от празненствата ще завърши с официален прием на кмета д-р Атанас Камбитов за учители и дейци на културата, образованието и науката.  \r\nВ деня на българската просвета, култура и славянската писменост честванията започват в 10.45 часа с празнично шествие на училищата на Община Благоевград. Това е първият лъч от два, който ще тръгне от Съдебна палата, през пешеходната улица „Тодор Александров“ до пл. „Македония“. Там ще пристигне и вторият лъч, който ще тръгне от НХГ „Св.св. Кирил и Методий“, където в 11.00 часа ще се състои ритуал по полагане на венци и цветя пред паметника на солунските братя.  \r\nПрограмата ще продължи с концерт на Камерна опера- Благоевград и Музикално училище „Престо“, които ще се качат на сцената в 11.30 часа на пл. „Македония“. \r\nКулминацията в празничния ден ще бъде концертът на любимите изпълнители на България- Мария Илиева и Любо Киров. Те ще изпълнят своите хитове и ще радват меломаните с много музика и емоции. Концертът започва в 20.00 часа на площад „Македония“.", "date": "2019.05.22", "title": "Благоевград: С богата програма ще бъде отбелязан 24 май - Ден на българската просвета, култура и славянската писменост и празник на града"}
{"url": "http://www.focus-news.net/news/2019/05/22/2660861/kyustendil-remontni-deynosti-se-izvarshvat-po-patya-kyustendil-sofiya-mezhdu-selata-konyavo-i-tsarvenyano.html", "text": "Ремонтни дейности се извършват по пътя Кюстендил – София, между селата Коняво и Цървеняно. Това съобщи за  Радио „Фокус” – Кюстендил  дежурният в Областно пътно управление – Кюстендил. В посочения участък се извършва профилиране на пътни банкети и почистване на наземни окопи. Водачите на моторни превозни средства трябва да се движат с повишено внимание и в свободната лента, съгласно създадената организация. Срокът е до 23 май. Движението по път II-62 Паничарево – Дупница от км 26 до км 36 се осъществява с повишено внимание поради почистване на облицовани окопи и профилиране на банкети. Срокът е до 23 май. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година.  \r\nАварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.05.22", "title": "Кюстендил: Ремонтни дейности се извършват по пътя Кюстендил – София, между селата Коняво и Цървеняно"}
{"url": "http://www.focus-news.net/news/2019/05/22/2660867/nivoto-na-reka-dunav-se-e-ponizhilo-s-24-sm-kray-vidin.html", "text": "Нивото на река Дунав в началото на българския участък на реката при Ново село за последното денонощие се е понижило с 23 см, водният стоеж  е 533 см. Това съобщиха от местната  Хидрометереологична станция . Нивото на реката край Видин е 587 см, като регистрираното понижение е от 24 см. Край Лом през последното денонощие е измерено понижение от 19 см, водният стоеж е 614 см. Нивото на реката край Оряхово е 496 см, там е регистрирано понижение за последното денонощие от 12 см. Температурата на водата край Ново село е 15,1 градуса, край Оряхово е 16,2 градуса.", "date": "2019.05.22", "title": "Нивото на река Дунав се е понижило с 24 см край Видин"}
{"url": "http://www.focus-news.net/news/2019/05/22/2660865/plovdiv-dopalnitelni-ekipi-na-elektrorazpredelitelnoto-druzhestvo-obsluzhvashto-oblastta-shte-badat-v-gotovnost-za-reaktsiya-pri-neobhodimost-po-vreme-na-izborniya-den.html", "text": "Електроразпределителното дружество в Пловдивска област е предприело организационни мерки за подсигуряване на електрозахранването на избирaтелните секции с цел нормалното протичане на изборния процес. Това съобщиха за  Радио „Фокус“ – Пловдив  от дружеството. Мерките включват мобилизиране на допълнителни дежурни екипи по време на изборния ден. Извършена е проверка на аварийния резерв и материали по места. Специално внимание ще бъде отделено на електрозахранването в избирателните секции. \r\nДенонощно на разположение са и диспечерските центрове за управление на мрежата, в които се извършва постоянен 24-часов контрол и мониторинг на съоръжения от електроразпределителната мрежа. С непрекъснат режим на работа е и денонощният телефонен център на дружеството.", "date": "2019.05.22", "title": "Пловдив: Допълнителни екипи на електроразпределителното дружество, обслужващо областта, ще бъдат в готовност за реакция при необходимост по време на изборния ден"}
{"url": "http://www.focus-news.net/news/2019/05/22/2660868/pregled-na-osnovnite-temi-v-burgaskiya-pechat.html", "text": "„Заради спряна вода роми се изсипаха пред Общината на протест“ е водещата тема от първата страница на вестник  „Черноморски фар“ . „Кметът Николов безкомпромисен заяви, че няма да допусне напрежение, всеки трябва да си плаща сметките“ и „Недоволните пристигнаха подготвени с адвокат и красиви лозунги“ са подзаглавията на статията. Шествието пристигна пеш от квартала като през цялото време огласяше улиците на града с викове „Искаме вода“ и „Оставка“ в часа, когато би следвало да са на работа. „Трети починал от менингит в Бургас“ е друга новина в днешния брой. Възрастна жена от община Бургас е поредната жертва на коварното заболяване менингит. Пенсионерката е починала в болницата миналата седмица. „Средната работна заплата в областта – 977 лева“ четем още от страниците на вестника. Средната месечна работна заплата в областта се увеличава с 0,1% и достига 977 лева. Данните на Националния статистически институт се отнасят за първото тримесечие на 2019 година спрямо последните три месеца на 2018 година. „Спасители посрещат туристи в Слънчев бряг“ и „На 14 български плажа и едно яхтено пристанище се развя „Син флаг“ са други заглавия от страниците на ежедневника. Темата на деня е: „Зрелостници катастрофираха на път за матурата“. „Косачи“ на Елин Пелин бе разказът, по който трябваше да пишат“ и „Един изгърмя заради телефон“ са подзаглавията на статията.", "date": "2019.05.22", "title": "Преглед на основните теми в бургаския печат"}
{"url": "http://www.focus-news.net/news/2019/05/22/2660871/vitsepremier-mariyana-nikolova-noviyat-prezident-na-ukrayna-volodomir-zelenski-potvardi-angazhimentite-za-sazdavane-na-uchilishte-s-razshireno-izuchavane-na-balgarski-ezik.html", "text": "Новият президент на Украйна Володомир Зеленски потвърди ангажиментите за създаване на училище с разширено изучаване на български език. Това каза вицепремиерът Марияна Николова по време на редовно правителствено заседание, предаде репортер на  Агенция „Фокус“ . „Във връзка със стъпването в длъжност на новия президент на Украйна Володимир Зеленски бях обявена да представлявам министър-председателя и българското правителство. Искам да кажа, че той е един иновативен политик, който въпреки обстоятелството, че няма политически опит, извън този на актьор, даде ясна заявка, че ще бъде човек на действието“, отбеляза тя. „Още по време на клетвата разпусна парламента и предизвика предсрочни избори. Това, което мога да кажа, че ние бяхме втора държава, която да направи среща на четири очи. Потвърди заявките на Порошенко по отношение на българската общност, запазване на целостта на района и изучаването на нашия език от българското малцинство, тъй като там е най-голямата диаспора  - над 200 хил. в Украйна, както и потвърди ангажиментите, които министър-председателят Бойко Борисов пое с предходния президент Порошенко за създаването на украинско училище с разширено изучаване на български език“, добави тя \r\nДаяна ДЮЛГЕРОВА", "date": "2019.05.22", "title": "Вицепремиер Марияна Николова: Новият президент на Украйна Володомир Зеленски потвърди ангажиментите за създаване на училище с разширено изучаване на български език"}
{"url": "http://www.focus-news.net/news/2019/05/22/2660872/dimitar-gardev-ruska-vrazka-v-politicheskiya-skandal-v-avstriya-za-momenta-de-fakto-nyama-no-mediyno-tya-sashtestvuva.html", "text": "Руска връзка в политическия скандал в Австрия за момента де факто няма, но медийно тя съществува. Това каза за сутрешния блок на  Радио „Фокус“  експертът по международни отношения и въпросите на сигурността Димитър Гърдев повод предстоящото гласуване на вот на недоверие срещу канцлера Себастиян Курц. Моментът за този скандал е избран изключително прецизно, добави той и обясни, че това, което има в момента е едно изобличаващо видео, което е от 2017 г. и толкова време да не бъде публикувано означава, че се е търсел подходящ момент, за да бъде популяризирано. Според него атаката е срещу нарастващата популярност на европопулистите. „Руската следа дойде от самото начало и така беше представена в медиите като се уточнява, че става дума за руска гражданка, която е племенница на руския олигарх Макаров, която има желание да инвестира около 250 милиона евро в Австрия. Абсолютно неоткриваема жена. В момента не може да се говори конкретно за дългата ръка на Москва, но медийната бомба беше хвърлена. Тя постигна своя ефект. Много показателно обстоятелство е, че прокуратурата във Виена отказа да повдигне обвинение, защото тук вече много от анализаторите са единни, че става дума за монтиран такъв случай, в който целенасочено този политик е бил вкаран в такъв капан“, каза още той. Димитър Гърдев каза още, че записът е подаден в медиите и те просто са използвани като проводник на скандала.  \r\nЕлеонора ЧОЛАКОВА", "date": "2019.05.22", "title": "Димитър Гърдев: Руска връзка в политическия скандал в Австрия за момента де факто няма, но медийно тя съществува"}
{"url": "http://www.focus-news.net/news/2019/05/22/2660873/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "войвода“Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.22", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/22/2660866/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Температурите варират от 1 до 11 градуса. В най-високите части има умерен вятър.  \r\nСъоръженията не работят. През изминалото денонощие не са регистрирани инциденти в планините. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.05.22", "title": "ПСС: Добри са  условията за туризъм в планините"}
{"url": "http://www.focus-news.net/news/2019/05/22/2660875/burgas-trima-dushi-sa-zadarzhani-za-lihvarstvo-i-tormoz-nad-dlazhnitsi.html", "text": "Трима души са задържани за извършване на незаконна лихварска дейност и тормоз към длъжниците. Това съобщиха от  ОДМВР – Бургас . Те са задържани от служители на сектор „Специализирани полицейски сили“ при ОДМВР – Бургас и Районно управление – Несебър. В началото на месец май в крайморското управление е образувано досъдебно производство за извършвана лихварска дейност от 49-годишен криминално проявен мъж от Несебър, който предлагал парични заеми в различен размер. При евентуално закъснение при връщането на предоставените им парични заеми, заемателите системно били тормозени от него и от други двама мъже – единият 54-годишен мъж от с. Тънково, общ. Несебър, а втория – 31-годишен криминално проявен мъж също от Несебър. Тримата притеснявали длъжниците, както психически (чрез ежедневни телефонни обаждания със заплахи и закани срещу тях и техни близки), така и физически (често посещавайки домовете на заемателите или тяхната месторабота). Извършени са претърсвания и изземвания от обитаваните от тримата мъже жилища, като са намерени и иззети: мобилни телефони, лаптоп, документи (нотариални актове, скици и др.), различни парични суми и др. Работата по документиране на цялостната престъпна дейност на задържани за срок от 24 часа мъже продължава.", "date": "2019.05.22", "title": "Бургас: Трима души са задържани за лихварство и тормоз над длъжници"}
{"url": "http://www.focus-news.net/news/2019/05/22/2660863/evropeyski-izbori-2019-valeri-simeonov-nfsb-nie-pokazahme-drug-model-tozi-na-chestnost-v-politikata.html", "text": "Ние показахме, че има и друг модел на поведение – този на честност в политиката, на честност в посланията по време на предизборната кампания. Ние казваме какво сме свършили, вместо да обещаваме. Защото честното отношение към българския избирател е това кандидатите да бъдат представяни с биографията си – според това какво са свършили, а не защото са добре изглеждащи, чудесно говорещи и много обещаващи”.  Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов в Сутрешния блок на  БНТ .  \r\nВерен на слогана на коалицията „Вместо думи – действия”, той посочи свършеното от него като вицепремиер и народен представител, както и от останалите депутати на НФСБ за по-малко от две години. Сред тях е изграждането на ограда по границата с Турция – от изключително значение за сигурността като външна граница за Европейския съюз, която спря мигрантския поток.  \r\n„Доказахме, че държавата е по-силна от мутрите и групировките”. Това подчерта Валери Симеонов, припомняйки за акциите по курортите, довели до това в тях да има повече ред и спокойствие, както и до това в бюджета на държавата да влязат няколкостотин милиона лева повече.  \r\n„С реални действия защитихме дребния бизнес – малките собственици на бензиностанции и търговци на горива, собствениците на казани за ракия, хората по програма „Плод и мляко”, дребните земеделски производители”, посочи Валери Симеонов.  \r\nТой припомни и това, че за първи път от 30 години насам към българите в чужбина бе изграден мост – като вицепремиер и народен представител Валери Симеонов, заедно с НФСБ, показа на нашите общности, че те не са сами, застана зад тях в спазването на правата им, инициира изграждането на училища в Украйна и Унгария, както и изучаването на български език.  \r\nВсичко това показва, че Валери Симеонов и останалите кандидати от листата на родолюбивата коалиция са хора на действието – не на приказките.  \r\n„Патриоти за Валери Симеонов (НФСБ и Средна Европейска класа)” се явява на предстоящите избори за български представители в Европейския парламент с № 1 в бюлетината.", "date": "2019.05.22", "title": "Европейски избори 2019: Валери Симеонов, НФСБ: Ние показахме друг модел – този на честност в политиката"}
{"url": "http://www.focus-news.net/news/2019/05/22/2660852/politico-evropeyskiyat-parlament-shte-razsledva-naydzhal-farazh.html", "text": "Европейският парламент ще започне разследване по обвинения срещу Найджъл Фараж, че не е декларирал половин милион паунда дарения, пише европейската редакция на  Politico . \r\nГоворител заяви, че председателят на ЕП Антонио Таяни е поискал  от петчленен консултативен комитет, който наблюдава кодекса на поведение на Асамблеята, да прецени дали британският евроскептичен евродепутат е нарушил правилата. \r\nБританският телевизионен канал Channel 4 съобщи миналата седмица, че Фараж е получил дарения на стойност от 450 хиляди паунда от застрахователния магнат Арън Банкс, съосновател на групата „Напусни ЕС“ за референдума за Брекзит. \r\nТвърди се, че финансовата подкрепа на Банкс за Фараж включва автомобил с шофьор, пътувания до САЩ и луксозен апартамент в лондонския квартал Челси. \r\nГоворител на Банкс потвърди даренията и целта им пред BBC, като заяви, че е било чест за милиардера да помогне. Фараж каза, че въпросът е частен и не е обявил подаръците на Европейския парламент, защото е бил на път да напусне политиката, за да започне нов живот в Съединените щати. \r\nПревод и редакция:", "date": "2019.05.22", "title": "Politico: Европейският парламент ще разследва Найджъл Фараж"}
{"url": "http://www.focus-news.net/news/2019/05/22/2660878/burgas-55-godishen-kriminalno-proyaven-mazh-e-katastrofiral-s-otkradnat-lek-avtomobil.html", "text": "55-годишен криминално проявен мъж противозаконно е отнел лек автомобил, след което е катастрофирал. Това съобщиха от пресцентъра на  ОДМВР-Бургас . Съобщението за противозаконно отнет лек автомобил „Сааб 95“, с бургаска регистрация, собственост на английски гражданин, паркиран на ул. „Васил Левски“ в село Оризаре, е получено около 23.00 ч. на 21 май в Районно управление на МВР-Несебър. В резултат на проведените полицейски действия в района на Слънчев бряг-запад автомобилът е засечен, като водачът му въпреки подадените звуков и светлинен сигнал, увеличил скоростта си на движение и отказал да се подчини на полицейските разпореждания. В района на кръстовището пред х-л „Карлово“, поради високата скорост, автомобилът не успял да завие наляво в посока Свети влас и катастрофирал, преминавайки през бордюра на велоалеята - претърпял удар в долната част на двигателя на автомобила, като са му нанесени значителни щети. Задържан е водачът на автомобила – това е 55-годишен криминално проявен и осъждан мъж от Слънчев бряг. Същият е тестван с дрегер за употреба на алкохол, като апаратът отчел – 1.1 промила. По случая е образувано бързо полицейско производство.", "date": "2019.05.22", "title": "Бургас: 55-годишен криминално проявен мъж е катастрофирал с откраднат лек автомобил"}
{"url": "http://www.focus-news.net/news/2019/05/22/2660869/kardzhali-regionalnata-biblioteka-otpraznuva-svoyata-60-godishnina.html", "text": "В присъствието на много граждани и гости от цялата страна Регионалната библиотека „Никола Й. Вапцаров“ отпразнува своя 60 юбилей, предаде кореспондент на  Радио Фокус . „Създадена през 1959 година на базата и основата на библиотеката на учреденото веднага след освобождението през 1913 година Читалище „Обединение“, библиотеката започва работа с 20 000 тома фонд, предимно художествена и развлекателна литературата, за да достигне днес над 270 хиляди тонове“, каза Уляна Ганева директор на регионалната библиотека \"Никола Й. Вапцаров\". 60 години десетки библиотекари с голяма любов се изграждали библиотеката, за да бъде тя е един от водещите културни институти в града и региона. Последното десетилетие от развитието на библиотеката е характеризирано с модернизиране, въвеждане на нови технологии в основните библиотечни дейности. „Библиотеката активно участва в живота на обществото, подкрепя ученето и неформалното образование, насърчава четенето и правото на достъп до информация, цени многообразието и личната свобода“, каза още Уляна Ганева, директор на Регионалната библиотека при откриването на Националната конференция, посветена на юбилея на библиотеката и съвременните предизвикателства в библиотечното дело. \r\nЗа особено големи заслуги за развитието на съвременното общество на Кърджали и региона, с решение на Общинския съвет тя беше наградена с почетен знак и плакет златен герб на община Кърджали, който беше връчен на директора на регионалната библиотека Уляна Ганева от кмета инж. Хасан Азис. С плакет беше отличена РБ „Н. Й.Вапцаров“ от Национална библиотека Св. Св. „Кирил и Методий“, заедно със 60 нови заглавия от директора на библиотеката доц. Красимир Александрова при откриването на Нацицоналната конференция, посветена на юбилея. Присъстваха също  изпълнителният директор на фондация Глобални библиотеки Спаска Тарандова, Областният управител Никола Чанев, заместник-кмета Веселина Тихомирова, директори на културни институции от града, на много библиотеки от страната, на училища, библиотечни работници от цялата страна и представители на регионалните библиотеки и читалищни секретари.  \r\nХасан Азис подари също икона на Кирил и Методий и каза, че особено се вълнува за този юбилей. \"Няма човек в тази този район който през тези 60 години няма човек от Кърджали, който да не е било свързан с нея и да не е минавала покрай рафтовете й. Защото библиотеката е изграждала и нас, и в нас ценностите ни и познанията ни, всичко, което ни прави достойни граждани на Кърджали и България\", каза той.  \r\nПоздрави поднесоха гостите, а също така и областният управител Никола Чанев, който подари за нуждите на отдел „Изкуство“ в библиотеката грамофон с плочи на световни изпълнители и творци. Никола Чанев сподели още, че първият му досег с библиотеката е бил през 1987 година, когато той за първи път е пристъпил вътре, непосредствено след първия учебен ден и това за него е била една нова вселена. Там се е запознал с българското Възраждане, с историята на света и по-нататък - с достиженията на науката и технологиите. „Библиотеката беше храм не само за мен, но за цялото онова поколение днес 30 години по-късно, и 60 години след учредяването на библиотеката, тя е същия храм, на науката, храм на знанието.“, каза още областният управител на Кърджали.  \r\nНа Националната конференция бяха направени 12 презентации, свързани с дигитализацията и цифровизацията на съвременните библиотеки, и новите авангардни технологии в библиотечното дело. Днес гостите на конференцията ще посетят туристически забележителности в  региона, Регионалния исторически музей и Перперикон.  \r\nДарина ДЕЕНИЧИНА", "date": "2019.05.22", "title": "Кърджали: Регионалната библиотека отпразнува своята 60 годишнина"}
{"url": "http://www.focus-news.net/news/2019/05/22/2660877/kyustendil-obshtinskoto-sastezanie-barzi-smeli-srachni-shte-se-provede-na-stadion-osogovo.html", "text": "Общинското състезание „Бързи, смели, сръчни” ще се проведе на стадион „Осогово” в Кюстендил. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Състезанието ще започне от 14.30 часа. В него ще вземат участие ученици от вторите класове на общинските училища в Кюстендил.  „Това е едно традиционно състезание, чиято основна цел е да се популяризира спорта и се даде възможност за изява на учениците от вторите класове. Освен това целим да се направи оценка на постиженията”, каза Бойко Малинов. Ученическите отбори ще се състезават в няколко дисциплини за време и точност. \r\nВенцеслав ИЛЧЕВ", "date": "2019.05.22", "title": "Кюстендил: Общинското състезание „Бързи, смели, сръчни” ще се проведе на стадион „Осогово”"}
{"url": "http://www.focus-news.net/news/2019/05/22/2660876/tass-sasht-dadoha-na-turtsiya-dve-sedmitsi-za-da-se-otkazhe-ot-s-400.html", "text": "Турция трябва срок от малко повече от две седмици да се определи окончателно по въпроса за придобиването на американски изтребители F-35 вместо руските зенитно-ракетни системи (ЗРС) С-400. В противен случай Вашингтон заплашва Анкара с най-негативните последствия, съобщи във вторник американският телевизионен канал CNBC, позовавайки се на източници от Държавния департамент, предава  ТАСС . \r\nСпоред информацията, САЩ искат от Турция до края на първата седмица на юни покупката на С-400 да бъде анулирана. Това предложение на Вашингтон е окончателно и няма да има повече отсрочки, подчертават източниците на CNBC. \r\nПо думите на един от събеседниците на телевизионния канал, страните-членки на НАТО трябва да използват техника, която се съчетава със системите на Алианса, а руските ЗРС не отговарят на тези стандарти. \r\nИзточникът подчертава, че Анкара ще се сблъска с негативни и реални последици, ако завърши процедурата по получаване на системите. Сред тях са изключване от програмата за F-35,възстановяване на стойността на 100 поръчани, но недоставени изтребители и въвеждане на американски санкции и наказание по линията на НАТО. \r\nВ петък Истанбул бе домакин на среща между турския президент Тайип Ердоган и председателя на Съвета на Федерацията Валентина Матвиенко. Според нея турският лидер е уверил, че Анкара ще изпълни договора за закупуване на С-400 от Руската Федерация, въпреки безпрецедентния натиск върху републиката. \r\nПървите съобщения за преговори между Турция и Русия за закупуване на ЗРС се появиха през ноември 2016 година. Фактът на сключване на договора беше потвърден от руската страна на 12 септември 2017 г. Турският министър на отбраната Хулуси Акар каза, че разполагането на С-400 ще започне през октомври 2019 година. Както генералният директор на Ростех Сергей Чемезов съобщава през декември 2017 г., разходите за снабдяване на Анкара със системи С-400 са $ 2,5 млрд. Турция е първата държава-членка на НАТО, която получава такива системи за самолети от Русия. \r\nСАЩ активно се опитват да попречат на Турция да закупи руските системи. По-рано Вашингтон вече предупреди Анкара, че в случай на придобиване на тези оръжейни системи Съединените щати могат да откажат да продадат Турция на F-35. С-400 „Триумф“ са ракети с далечен и среден обсег, предназначени да унищожават самолети, крилати и балистични ракети. С-400 може да се използва и срещу наземни цели. \r\nПревод и редакция:", "date": "2019.05.22", "title": "ТАСС: САЩ дадоха на Турция две седмици, за да се откаже от С-400"}
{"url": "http://www.focus-news.net/news/2019/05/22/2660880/evropeyski-izbori-2019-aleksandar-yordanov-gerb-sds-balgariya-tryabva-da-bade-po-aktivna-v-praveneto-na-politika-v-es.html", "text": "България трябва да бъде по-активна в правенето на политика в ЕС. Това каза за сутрешния блок „Добро утро, България“ на  Радио „Фокус“   Александър Йорданов, кандидат за евродепутат в общата листа на ГЕРБ и СДС. Той допълни, че ЕС е един постоянен процес на договаряне между държавите членки. „Проблемите в ЕС възникват от самото развитие на страните като цяло и на всяка една отделна от тях. България вместо да гледа отстрани изненадана какво се случва в ЕС, би трябвало да бъде по-активна“, каза още той. Александър Йорданов уточни, че пакета „Макрон“ ни показва, че не е достатъчно само да се противопоставяме, а е необходимо, още когато се задава една или друга промяна, България да участва в нейното структуриране и да бъдем част от  тези, които гледат в бъдещето.  \r\nЕлеонора ЧОЛАКОВА", "date": "2019.05.22", "title": "Европейски избори 2019: Александър Йорданов, ГЕРБ-СДС: България трябва да бъде по-активна в правенето на политика в ЕС"}
{"url": "http://www.focus-news.net/news/2019/05/22/2660883/api-dvizhenieto-ot-km-47-do-km-48-na-am-trakiya-v-posoka-sofiya-se-osashtestvyava-v-aktivnata-lenta-poradi-remontni-deynosti.html", "text": "На 22 май до 17.00 ч. движението от км 47 до км 48 на АМ \"Тракия\" в посока София се осъществява в активната лента поради ремонтни дейности на асфалтовата настилка в изпреварващата лента. Това съобщиха от пресцентъра на  Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.22", "title": "АПИ: Движението от км 47 до км 48 на АМ \"Тракия\" в посока София се осъществява в активната лента поради ремонтни дейности"}
{"url": "http://www.focus-news.net/news/2019/05/22/2660882/vratsa-v-kladenets-v-selo-malorad-e-namereno-tyalo-na-59-godishen-mazh-ne-sa-otkriti-sledi-ot-nasilie.html", "text": "На 21 май 2019 г., в Управление \"Полиция\"-Борован е получен сигнал, че в кладенец в село Малорад е намерено тяло на 59-годишен мъж от същия град. Това съобщиха от  ОДМВР-Враца . Не са открити следи от насилие. Образувано е досъдебно производство.", "date": "2019.05.22", "title": "Враца: В кладенец в село Малорад е намерено тяло на 59-годишен мъж, не са открити следи от насилие"}
{"url": "http://www.focus-news.net/news/2019/05/22/2660879/zamestnik-ministar-inzh-valentin-yovev-otkri-natsionalen-tsentar-po-seizmichno-inzhenerstvo-v-stolitsata.html", "text": "Министерството на регионалното развитие и благоустройството утвърди Методика за анализ, оценка и картографиране на сеизмичния риск в страната и има за задача да извърши картографиране на този сеизмичен риск. Това съобщи заместник-министърът на регионалното развитие и благоустройството инж. Валентин Йовев, който откри Национален център по сеизмично инженерство, съобщиха от пресцентъра на  министерството .  \r\nСлед приключване на процеса по картографиране ще има разработена специализирана геопространствена информация, която ще може да се използва от участниците в инвестиционния процес при проектиране и изпълнение на строителството.  \r\n„Сеизмичният риск е нещо, което може да се управлява от хората и е важно за живота на хората“, каза още на събитието инженер Йовев.   \r\nТой поздрави екипа, който ще работи в центъра и пожела един ден центърът да стане институт.  \r\nНационалният център по сеизмично инженерство функционира към Университета по архитектура, строителство и геодезия в София и ще развива дейността си в сътрудничество с български и международни партньори.  \r\nСред основните дейности в работата му са мониторинг, експериментално и лабораторно полево изследване на поведението на сгради, съоръжения и земна основа, подложени на сеизмични и други динамични въздействия;  разработване и внедряване на иновативни системи за сеизмично осигурено строителство и устройства за контрол върху сеизмичното поведение; разработване на процедури за проектиране на конструкции, оценка, възстановяване и усилване на съществуващи конструкции и други.  \r\nПредвижда се в центъра да се изготвят и експертизи и предписания, свързани с оценка на техническото състояние и сеизмичната осигуреност на сгради, съоръжения и земна основа.", "date": "2019.05.22", "title": "Заместник-министър инж. Валентин Йовев откри Национален център по сеизмично инженерство в столицата"}
{"url": "http://www.focus-news.net/news/2019/05/22/2660881/kathimerini-gartsiya-velikobritaniya-izprati-shest-f-35-na-ucheniya-v-kipar.html", "text": "Шест самолета F-35B Lightning, най-новите изтребители на Великобритания, са пристигнали във вторник в британска база в Кипър за учения и изпитания на системите в първото задморско разполагане на самолетите, пише електронното издание на вестник  Kathimerini . \r\nСамолетите от 617 ескадрила, управлявани от трима пилоти от кралския флот и трима от кралските военновъздушни сили (ВВС), се приземиха на базата Акротири за, както го наричат официалните лица, шест-седмично разполагане на източносредиземноморския остров като част от ученията Lightning Dawn. \r\nКомандирът на базата в Акротири Кристофър Снайт заяви, че разполагането ще позволи на пилотите да тестват логистиката и да засилят подготовката на екипажите на земята. \r\nСнайт каза, че обучението има за цел да подготви самолета за първото му разполагане на борда на новия самолетоносач на Обединеното кралство, HMS Queen Elizabeth, и да развие възможностите си за удари. \r\nНяма текущи планове за това самолетите да водят бойни мисии, каза той. \r\nЛетателната подготовка ще се проведе над водите на юг от Кипър и няма да включва никакви оръжия. \r\nПо думите на Снайт, базата в Акротири е избран за ученията, защото е доста далеч от Великобритания и това ще „разтегли логистиката“, но и е достатъчно позната на британските пилоти, някои от които са излитали преди това от въздушната база. \r\nПревод и редакция:", "date": "2019.05.22", "title": "Kathimerini (Гърция): Великобритания изпрати шест F-35 на учения в Кипър"}
{"url": "http://www.focus-news.net/news/2019/05/22/2660870/evropeyski-izbori-2019-korneliya-ninova-bsp-evropa-e-vazmozhnost-za-po-visok-standart-ot-nas-zavisi-dali-tazi-vazmozhnost-shte-stane-realnost.html", "text": "За мен Европа е възможност за по-висок стандарт и от нас зависи дали тази възможност ще стане реалност. Това каза лидерът на БСП Корнелия Нинова в предаването  „Здравей, България“  по  Нова телевизия . \r\n„Срамувам се от това, че сме най-бедни. Минималната работна заплата трябва да е 660 лева. Ние искаме тя да е 60% от средната”, заяви тя. \r\nЛидерът на БСП коментира и „Апартаментгейт”. „Не може да се вярва на КПКОНПИ, на която председателят е с проблем с недекларирани тераси, заместник-председателят е с такъв проблем и тези хора участват в обща сбирка, която ще разследва офшорките. Те са част от модела в КПКОНПИ. Има алтернатива. Ние предложихме друг закон за Комисията, но беше отхвърлен. Хайде, да го поставим отново на масата и да решим въпроса”, призова Нинова.  \r\nТя заяви, че вярва в Европейската прокуратура и се надява да бъде оглавена от румънския прокурор Лаура Кьовеши и да се разгледат злоупотребите с европейски средства.", "date": "2019.05.22", "title": "Европейски избори 2019: Корнелия Нинова, БСП: Европа е възможност за по-висок стандарт, от нас зависи дали тази възможност ще стане реалност"}
{"url": "http://www.focus-news.net/news/2019/05/22/2660884/vratsa-napalno-e-izgoryal-lek-avtomobil-parkiran-na-ulitsa-v-selo-kravoder.html", "text": "На 21 май 2019 г., в 23.10 ч. в Районно управление на МВР-Враца е получено съобщение за горящ лек автомобил, паркиран на улица в село Краводер. Това съобщиха от  ОДМВР-Враца . Напълно е изгорял лек автомобил „Опел Корса“. Образувано е досъдебно производство.", "date": "2019.05.22", "title": "Враца: Напълно е изгорял лек автомобил, паркиран на улица в село Краводер"}
{"url": "http://www.focus-news.net/news/2019/05/22/2660874/premierat-boyko-borisov-dnes-shte-posreshtnem-gratskiya-premier-aleksis-tsipras-za-da-startirame-interkonektora-s-gartsiya.html", "text": "Заседанието е малко по-рано днес, защото знаете, че трябва да посрещнем колегата Ципрас. Това каза министър-председателят Бойко Борисов по време на редовно правителствено заседание, предаде репортер на  Агенция „Фокус“ .  \r\n„Стартираме интерконтектора с Гърция. Там ще говорим повече“, добави министър-председателят Борисов.  \r\nДвамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз.  \r\nДаяна ДЮЛГЕРОВА", "date": "2019.05.22", "title": "Премиерът Бойко Борисов: Днес ще посрещнем гръцкия премиер Алексис Ципрас, за да стартираме интерконектора с Гърция"}
{"url": "http://www.focus-news.net/news/2019/05/22/2660886/kyustendil-prirodomatematicheskata-gimnaziya-v-grada-otbelyazva-45-godini-ot-sazdavaneto-si.html", "text": "риродоматематическата гимназия в Кюстендил отбелязва 45 години от създаването си. Това съобщиха за Радио „Фокус” – Кюстендил от учебното заведение. Празничната програма, посветена на юбилея на гимназията, носеща името на професор Емануил Иванов, ще започне от 17.30 часа във фоайето на Общински драматичен театър – Кюстендил. Предвидено е откриване на изложба „Рисунки”, а на втория етаж на сградата ще бъдат представени и всички изучавани науки в гимназията. Всички рисунки са изработени специално за изложбата и са рисувани през учебната година. Използвани са различни материали и техники – сух пастел, графични и цветни моливи, акварел, темпера, тънкописец и енкаустика. Концертната част и награждаването на отличени учители и ученици ще започне от 18.15 часа в голямата зала на театъра. \r\nВенцеслав ИЛЧЕВ", "date": "2019.05.22", "title": "Кюстендил: Природоматематическата гимназия в града отбелязва 45 години от създаването си"}
{"url": "http://www.focus-news.net/news/2019/05/22/2660887/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Евростат, статистическата служба на ЕС, публикува последните статистически данни за цените на енергията, пише базираното в Брюксел издание  New Europe . \r\nСредно, цените на електроенергията за домакинствата в ЕС са се увеличили до 21,1 евро на 100 кВтч (+ 3,5%) между втората половина на 2017 г. и втората половина на 2018 г. \r\nСредната цена на електроенергията за домакинствата е само с 0.1 евро на 100 кВтч по-висока в сравнение с втората половина на 2015 г., като първата е най-висока през последните десет години. \r\nВ ЕС цените на електроенергията за домакинствата през втората половина на 2018 г. варират от 10 евро за 100 кВтч в България до около 30 евро за 100 кВтч в Дания, Германия и Белгия. \r\n***  Шест самолета F-35B Lightning, най-новите изтребители на Великобритания, са пристигнали във вторник в британска база в Кипър за учения и изпитания на системите в първото задморско разполагане на самолетите, пише електронното издание на вестник  Kathimerini . \r\nСамолетите от 617 ескадрила, управлявани от трима пилоти от кралския флот и трима от кралските военновъздушни сили (ВВС), се приземиха на базата Акротири за, както го наричат официалните лица, шест-седмично разполагане на източносредиземноморския остров като част от ученията Lightning Dawn. \r\nКомандирът на базата в Акротири Кристофър Снайт заяви, че разполагането ще позволи на пилотите да тестват логистиката и да засилят подготовката на екипажите на земята. \r\nСнайт каза, че обучението има за цел да подготви самолета за първото му разполагане на борда на новия самолетоносач на Обединеното кралство, HMS Queen Elizabeth, и да развие възможностите си за удари. \r\nНяма текущи планове за това самолетите да водят бойни мисии, каза той. \r\nЛетателната подготовка ще се проведе над водите на юг от Кипър и няма да включва никакви оръжия. \r\nПо думите на Снайт, базата в Акротири е избран за ученията, защото е доста далеч от Великобритания и това ще „разтегли логистиката“, но и е достатъчно позната на британските пилоти, някои от които са излитали преди това от въздушната база. \r\n*** Европейският парламент ще започне разследване по обвинения срещу Найджъл Фараж, че не е декларирал половин милион паунда дарения, пише европейската редакция на  Politico . \r\nГоворител заяви, че председателят на ЕП Антонио Таяни е поискал  от петчленен консултативен комитет, който наблюдава кодекса на поведение на Асамблеята, да прецени дали британският евроскептичен евродепутат е нарушил правилата. \r\nБританският телевизионен канал Channel 4 съобщи миналата седмица, че Фараж е получил дарения на стойност от 450 хиляди паунда от застрахователния магнат Арън Банкс, съосновател на групата „Напусни ЕС“ за референдума за Брекзит. \r\nТвърди се, че финансовата подкрепа на Банкс за Фараж включва автомобил с шофьор, пътувания до САЩ и луксозен апартамент в лондонския квартал Челси. \r\nГоворител на Банкс потвърди даренията и целта им пред BBC, като заяви, че е било чест за милиардера да помогне. Фараж каза, че въпросът е частен и не е обявил подаръците на Европейския парламент, защото е бил на път да напусне политиката, за да започне нов живот в Съединените щати. \r\n*** Тереза Мей отказа да се ангажира с провеждането на нов референдум за Брекзит, дори ако депутатите гласуват за него, след като тя направи последен опит за спасяване на сделката, пише британският вестник  The Independent . \r\nПремиерът обяви, че ще позволи на парламента да гласува за референдум,  ако депутатите дадат първоначално одобрение на законопроекта за споразумението за оттегляне, но веднага поставят под съмнение дали наистина ще последва нов референдум. \r\nАндрю Пърси, който бе подкрепил сделката в предишни гласувания, беше сред групата на депутати-консерватори, които смениха позицията си, като посочиха „дори възможността за втори референдум“. \r\n„На референдума на хората беше казано, че това е последната дума по въпроса за едно поколение - тя ще бъде изпълнена”, предупреди той. \r\nПо време на изказването си Мей ясно посочи, че нейното несъгласие с провеждане на референдум не е отпаднало,  като казва: „Много пъти съм излагала ясно собственото си становище по този въпрос. Не вярвам, че това е път, който трябва да поемем.\" \r\nПремиерът също така посочи, че няма изискване оставането в ЕС да бъде опция  в бюлетината, ако се проведе референдум.", "date": "2019.05.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/05/22/2660885/sofiya-osem-dushi-sa-zadarzhani-za-sbivane-v-kvartal-nadezhda.html", "text": "Осем души са задържани за сбиване в квартал „Надежда“. Това съобщиха за  Агенция „Фокус“  от пресцентъра на МВР. Инцидентът е станал към 22.00 часа. Нарушителите са задържани във Второ районно управление. Образувано е досъдебно производство за лека телесна проведа. Пострадалият е настанен в болница. \r\nТеодора ПАТРОНОВА", "date": "2019.05.22", "title": "София: Осем души са задържани за сбиване в квартал „Надежда“"}
{"url": "http://www.focus-news.net/news/2019/05/22/2660889/montana-8-000-kasa-tsigari-bez-balgarski-aktsizen-banderol-sa-izzeti-pri-politseyska-proverka-ot-lek-avtomobil-v-grad-lom.html", "text": "На 21 май 2019 г., около 18.00 ч., на ул. \"Пелистер\" в град Лом след сигнал служители на полицията са спрели за полицейска проверка лек автомобил \"Ауди А 3\" с монтанска регистрация, управляван от 25-годишен ломски жител. Това съобщиха от  ОДМВР-Монтана . При извършеното претърсване в багажника на колата е намерен и иззет черен полиетиленов чувал, съдържащ 40 стека (8 000 къса цигари) без поставен български акцизен бандерол. По случая е образувано досъдебно производство в РУ Лом.", "date": "2019.05.22", "title": "Монтана: 8 000 къса цигари без български акцизен бандерол са иззети при полицейска проверка от лек автомобил в град Лом"}
{"url": "http://www.focus-news.net/news/2019/05/22/2660891/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на контролно пропусквателните пунктове на границата с Гърция „Кулата“ и „Илинден“ е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването също се извършва без забавяне. \r\nДенис НИКИФОРОВ", "date": "2019.05.22", "title": "Благоевград: Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2019/05/22/2660893/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.22", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/22/2660892/pazardzhik-rayonniyat-sad-shte-gleda-delo-za-prichinyavane-na-tezhka-telesna-povreda-pri-patnotransportno-proizshestvie.html", "text": "Районният съд в Пазарджик ще гледа дело за причиняване на тежка телесна повреда при пътнотранспортно произшествие, съобщиха от пресцентъра на  съда . Делото е образувано по обвинителен акт на Районната прокуратура. Срещу мъж е повдигнато обвинение за това, че на 2 август 2016 г. при управление на лек автомобил на АМ „Тракия“ е нарушил правилата за движение по пътищата и по непредпазливост е причинил тежка телесна повреда на пътник в автомобила. Началото на съдебното заседание е в 10.00 часа, съдия-докладчик е Стела Михайлова.", "date": "2019.05.22", "title": "Пазарджик: Районният съд ще гледа дело за причиняване на тежка телесна повреда при пътнотранспортно произшествие"}
{"url": "http://www.focus-news.net/news/2019/05/22/2660890/evropeyski-izbori-2019-kandidatat-za-evrodeputat-elena-yoncheva-bsp-premierat-boyko-borisov-ne-e-deklariral-kashta-v-bankya-ot-138-kv-m.html", "text": "Премиерът Бойко Борисов не е декларирал къща в Банкя от 138 кв. м. Това каза водачът на листата на БСП за България за европейките избори Елена Йончева в предаването  „Здравей, България“  по  Нова телевизия . „Г-н Борисов си е направил къща, която не е декларирана в Банкя. Има втора къща очевидно. 138 кв.м. Удостоверението за въвеждане в експлоатация е от 2009 г. на негово име. Тази къща не е вписана в данъчната му декларация, не е декларирал този имот. Той се възмущава, че шефът на КОНПИ и други не са си деклрарирали терасите, това е къща от 138 кв. м, записана на Бойко Методиев Борисов“, заяви Йончева. \r\n„Това не е изваждане, това не е компромат. Става дума за конкретика и документи, които сме събрали“, каза още тя. Йончева призова премиерът и лидер на ПП ГЕРБ да разкаже за своя братовчед, който днес е собственик на целия му бивш бизнес. Г-н Борисов в качеството си на кмет му прави заменка на една боксониера и един апартамент в кв. „Ботунец“, в резултат на което от негови братовчед се строи сграда с разгъната застроена площ от 6360 кв. м в Люлин на ул. „Панчо Владигеров“.  \r\nПо думите ѝ на това трябва да се сложи край, защото генерира огромна корупция. Йончева за пореден път обясни, че няма офшорки и че с парите от ТВ7 е била закупена техника, с която са заснети 7 фирма в конфликтни точки на света. Напомни, че сигналите срещу нея до  прокуратурата са пуснати от трима представители на ГЕРБ. Депутатката уточни, че живее на квартира. \r\nВодачът на листата на БСП обяви какви ще са основните ѝ приоритети, ако бъде избрана за евродепутат. \r\n„Фокусът на десницата в ЕП не е социалната политика. Те обслужват големите корпорации. Това, което смятаме, че не е добре е този брак, който прави десницата с крайната десница в Европа. Второто, на което трябва да обърнем внимание, е пакетът „Макрон”, който България загуби не просто в ЕП, защото ние нямаме шанс в ЕП да защитим този национален интерес. Над 300 хил. семейства ще пострадат от тази загуба. В ЕП 350 млн. избиратели са „за” този пакет, докато 150 млн. са „против”, т.е. битката не е в ЕП, тя трябваше да бъде в България\", обясни Йончева.", "date": "2019.05.22", "title": "Европейски избори 2019: Кандидатът за евродепутат Елена Йончева, БСП: Премиерът Бойко Борисов не е декларирал къща в Банкя от 138 кв. м"}
{"url": "http://www.focus-news.net/news/2019/05/22/2660895/sliven-opasnost-ot-padashti-kamani-ima-po-patya-sliven-ichera-gradets.html", "text": "Сухи и нормално проходими са  пътищата в Сливенска област, съобщиха от  Областното пътно управление . Трафикът е интензивен, но не се образуват задръствания. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от село Садово до село Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка село Чубра – село Пъдарево е ограничено за МПС над 12 тпоради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.05.22", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/05/22/2660898/viktoriya-grozeva-gl-arhitekt-na-obshtina-stara-zagora-utre-shte-se-napravi-parvata-kopka-po-proekta-za-kanalizatsionnata-i-vodosnabditelna-mrezha-v-grada.html", "text": "Утре ще се направи първата копка по проекта за канализационната и водоснабдителна мрежа в Стара Загора. Това каза в сутрешния блок „Добро утро, България“ на  Радио „Фокус“  главният архитект на общината Виктория Грозева. По думите й проектът е по програма ПУДООС на обща стойност 2 милиона и 400 хиляди лева. Финансирането, което местната администрация отделя, е в размер на 64 хиляди лева, обясни тя и добави, че първият етап от проекта включва реконструкция и разширение в един от старите квартали на Стара Загора „Самара 1“.  „Проектът включва цялостна реконструкция на канализационната и водопроводна мрежа в квартала, като на места дори не е изграждана в годините такава. За първи път ще бъде положена такава мрежа. Общата дължина, предвидена за изграждане на канализационната мрежа е 2100 метра. Тя ще се изпълнява до голяма степен по трасе на вече съществуващата канализация, но ще имаме изграждане на нови ревизионни, дъждоприемни шахти, както и сградни отклонения към всички имоти. Освен това създаване на нов дъждопреливник и отливен канал“, обясни тя. Виктория Грозева коментира още, че проектът предвижда дейности и по друг от кварталите- „Самара 2“. Подмяната в тези райони е силно необходима, заради проблемите там и множеството оплаквания от граждани, обясни главният архитект. \r\nЕлеонора ЧОЛАКОВА", "date": "2019.05.22", "title": "Виктория Грозева, гл. архитект на Община Стара Загора: Утре ще се направи първата копка по проекта за канализационната и водоснабдителна мрежа в града"}
{"url": "http://www.focus-news.net/news/2019/05/22/2660896/kyustendil-mayskite-praznitsi-na-kulturata-v-dupnitsa-prodalzhavat-s-kontsert-na-nikolina-chakardakova.html", "text": "Майските празници на културата в Дупница продължават с концерт на Николина Чакърдъкова. Това съобщиха за  Радио „Фокус” – Кюстендил  от отдел „Култура” към Община Дупница. Любимата на няколко поколения българи народна певица Николина Чакърдъкова гостува в Дупница. Концертът на Чакърдъкова и Неврокопски танцов ансамбъл ще започне от 19.00 часа на площад „Свобода“. \r\nВходът за всички събития в програмата на Майските празници на културата е свободен. При лошо време събитията ще се провеждат в Спортната зала или Общински драматичен театър „Невена Коканова”. \r\nВенцеслав ИЛЧЕВ", "date": "2019.05.22", "title": "Кюстендил: Майските празници на културата в Дупница продължават с концерт на Николина Чакърдъкова"}
{"url": "http://www.focus-news.net/news/2019/05/22/2660900/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена е опасността от падащи камъни в Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. С Нормална интензивност е трафикът по главен път Е-79 и второкласен път 19 Симитли-Гоце Делчев. В областта няма въведени ограничения и ремонтни дейности. От Областно пътно управление-Благоевград отправят апел към водачите на моторни превозни средства да шофират внимателно, със съобразена скорост и да спазват правилата за движение. \r\nНормално натоварен е трафикът и в областния център, като по-голям е потокът от автомобили около училищата и детските градини. Пътните настилки са сухи. Колони от автомобили се образуват на моменти на кръговите кръстовище по бул. „Васил Левски“ и „Св. св. Кирил и Методий“. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.22", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2019/05/22/2660897/mvr-22-dushi-sa-postradali-pri-katastrofi-v-stranata-prez-izminaloto-denonoshtie.html", "text": "22 души са пострадали при 21 катастрофи в страната през изминалото денонощие. Това съобщиха от пресцентъра на  МВР . В столицата са станали 3 тежки и 38 леки пътни инцидента, при които има четирима пострадали. От началото на годината са регистрирани 2085 инцидента на пътя, при които са загинали 170 души, а 2637 са пострадали. Данните от началото на годината са динамични и не са окончателни. При сравнение с реалните данни за загиналите (180) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.05.22", "title": "МВР: 22 души са пострадали при катастрофи в страната през изминалото денонощие"}
{"url": "http://www.focus-news.net/news/2019/05/22/2660899/pregled-na-osnovnite-temi-vav-velikotarnovskiya-pechat.html", "text": "„Над 30 хиляди декара земеделски площи са засегнати от пороите” е заглавие от областния всекидневник  „Янтра Днес” . Над 30 000 дка са засегнатите земеделски площи след обилния порой в община Свищов. На места бурята е била придружена с градушка с големина на лешник, която е унищожила голяма част от реколтата. Най-тежко е положението в Деляновци, където всичко е унищожено на 100%, драматична е ситуацията и в селата Морава и Драгомирово. Сериозно са засегнати лозовите масиви в Совата, както и много овощни градини в района. \r\n„Отново избраха проф. Христо Бонджолов за ректор на ВТУ” е друго заглавие от ежедневника. Ден след Общото събрание за избор на ново ръководство на ВТУ “Св. Св. Кирил и Методий“ все още не са ясни имената на членовете на Академичния съвет. По информация на „Янтра Днес” преброяването на гласовете е продължило до 01,00 ч. след полунощ, но имената на избраните не бяха оповестени до редакционното приключване на броя. \r\n„Еленчани отбелязаха тържествено своя празник“ е заглавие от страница три на ежедневника. „Връчиха общинските награди „Култура“ и „Св. П. Евтимий“ четем на страница четири. На страница пет е публикуван материал със заглавие „Културни игри и викторини стягат на Празника на суджука“. \r\nНа спортната страница на вестник „Янтра Днес“ четем “Болярите“ изпуснаха ремито на „Овча купел“. \r\n„За четири дни втори потоп и градушка удариха свищовски села, 70 000 декара посеви под вода“ е заглавие от първа страница на другия областен ежедневник  „Борба“ . Втори потоп и силна градушка в рамките на четири дни се изсипаха в села от свищовската община. В понеделник привечер пороен дъжд заля улиците на Морава, Совата, Драгомирово и още няколко села в крайдунавската община. Миналия четвъртък ураганен вятър и торнадо счупиха десетки дървета в Морава и десетина от тях паднаха върху къщи. Отново най-засегнатото село е Морава, а пороят отново надигна релси от железния път и 8 пътници от влак трябваше да бъдат извозени до Свищов в понеделник вечерта. \r\n„Три фирми мераклии да правя „Шареният замък“ в „Зона В“ е друга тема от ежедневника. Три фирми, сред които няма местен участник, са подали оферти за изграждане на новата детска градина на Велико Търново, разбра „Борба“. „Шареният замък“ ще бъде направен в кв. „Зона В“ и ще приюти 120 деца. В района няма забавачка, а общината не е инвестирала в подобно детско заведение близо 40 години. \r\n„Дават 160 хил. лв. за поддръжка на великотърновските паркове до 2022“, „Възрожденска Елена празнува“ и „Митрополията почна ремонт на една от най-красивите сгради във Велико Търново“ са други заглавия от страниците на всекидневника. \r\n“Виолетовите“ се разиграха в последните минути, гредата спаси домакините в добавеното време“, „Лекоатлетите на ВТУ с пълен комплект медали от Универсиадата, Стоян Владков със злато и сребро“, “Без футболни вълнения в региона през уикенда заради Евроизборите“ са заглавията от спортната страница на изданието.", "date": "2019.05.22", "title": "Преглед на основните теми във великотърновския печат"}
{"url": "http://www.focus-news.net/news/2019/05/22/2660903/razgrad-47-godishen-mazh-e-zadarzhan-za-predlagane-na-podkup-na-politsay.html", "text": "47-годишен мъж е задържан за предлагане на подкуп на полицай. Това съобщиха от пресцентъра на  ОДМВР – Разград . Управляваният от него автомобил „Рено Лагуна“ е спрян за проверка около 20.20 часа на 21 май в исперихското село Райнино. Установено е, че водачът не е поставил обезопасителния си колан. За да не извършат полицаите действия по служба, а именно съставяне на акт, мъжът предложил сумата от 20 лв. Той е задържан в РУ - Исперих. По случая е започнато бързо производство.", "date": "2019.05.22", "title": "Разград: 47-годишен мъж е задържан за предлагане на подкуп на полицай"}
{"url": "http://www.focus-news.net/news/2019/05/22/2660901/evropeyski-izbori-2019-aleksandar-yordanov-gerb-sds-priemaneto-na-severna-makedoniya-v-evropeyskiya-sayuz-veche-ima-istoricheska-vreda.html", "text": "Приемането на Северна Македония в Европейския съюз вече има историческа вреда. Това каза за сутрешния блок  „Добро утро, България“  на  Радио „Фокус“  Александър Йорданов, кандидат за евродепутат от ГЕРБ и СДС. Според него големият проблем на Северна Македония ще бъде нейното вътрешно икономическо и социално положение, но същевременно основното ще бъде стабилността в региона и т.нар. добросъседски отношения, където е и мястото на България. „От една страна България има изключително голям политически, икономически, морален и исторически интерес Северна Македония да стане член на ЕС, от друга страна обаче е това каква Македония ще стане член на Общността – дали ще бъде европейска Македония, или ще бъде Македония, която пренася своите, наслоени при комунизма, идеологии и доктрини, които до голяма степен продължават да бъдат антибългарски доктрини, т.нар. македонизъм, който продължава да цели да представи македонците и българите като два абсолютно различни, нямащи нищо общо помежду си, народи, които дори са враждували“, коментира Александър Йорданов. Той каза още, че македонизмът няма място в Европейския съюз, защото не отговаря на историческата истина. Според него светът на Европа е свят на разбирателството, на приемането на истината такава, каквато е, а в българо-македонските отношения истината е, че почти до средата на 20-ти век жителите на днешната територия на Република Северна Македония многократно и еднозначно са се определяли като българи от Македония или като македонски българи, които трябва да си останат такива и в историята.\"Това нещо няма да стане светкавично, то не може да стане дори и с договора, който ние подписахме помежду си, но в тази посока политиците са длъжни да работят, защото обръщам ви веднага внимание – политиците използват израза „обща история“ и го наложиха в публичното дори говорене, но обща история може да има само общ, единен народ. И за България това е един изключителен проблем, защото подавайки ръка на Република Северна Македония за членство в ЕС, превръщайки се дори в неин лобист за това членство, ние не можем по никакъв начин да се откажем от истините за собствената си идентичност, история и култура, а и за собствения си български език. Това са  репери, това са важни жалони, които нашата държава не може да си позволи да бъдат с лека ръка отхвърлени. И тук ще бъде големият проблем в преговорния процес, когато България и Македония трябва да преговорят по тези въпроси\", допълни още бившият посланик на България в югозападната ни съседка.     \r\nЕлеонора ЧОЛАКОВА", "date": "2019.05.22", "title": "Европейски избори 2019: Александър Йорданов, ГЕРБ-СДС: Приемането на Северна Македония в Европейския съюз вече има историческа вреда"}
{"url": "http://www.focus-news.net/news/2019/05/22/2660888/pleven-dvizhenieto-po-pat-ii-13-byala-slatina-dolni-dabnik-v-uchastaka-pri-grad-iskar-se-osashtestvyava-v-edna-lenta-poradi-remontni-deynosti.html", "text": "Движението по път II-13 Бяла Слатина – Долни Дъбник в участъка при град Искър от км 86+000 до км 87+000 се осъществява в една лента поради ремонтни дейности на асфалтовата настилка. Това съобщиха за  Радио „Фокус“  от Областно пътно управление – Плевен. Срокът на ремонта на всички трасета е 28 май. Пътните настилки в областта са сухи. Температурите са между 23° и 26°, прогнозите са за превалявания в следобедните часове.  \r\nДвижението по пътищата Козар Белене – Левски, от км 2+000 до км 5+000, Славяново – Дреново, от км 16+000 до км 34+000, и Одърне – Каменец, от км 24+000 до км 28+000, осъществява с повишено внимание поради машинно подравняване на банкети. Срокът на ремонта на всички трасета е 23 май. До 16 юни е ограничено движението по път Ясен – Дисевица – Петърница – Катунец поради ремонт на ВиК инфраструктура. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди село Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от Луковит транзитно през Червен бряг към село Чомаковци началото на обхода е кръстовището при 138+767, оттам отбивният маршрут следва трасето на пътя през село Радомирци до обхода на Долни Дъбник, град Искър, Кнежа, до село Чомаковци. Очаква се дейностите да приключат до 4 юли.", "date": "2019.05.22", "title": "Плевен: Движението по път II-13 Бяла Слатина – Долни Дъбник в участъка при град Искър се осъществява в една лента поради ремонтни дейности"}
{"url": "http://www.focus-news.net/news/2019/05/22/2660902/glavniyat-prokuror-razporedi-proverka-na-informatsiya-za-narusheniya-pri-opredelyane-na-partiynata-subsidiya-za-2018-g.html", "text": "На 20 май 2019 г., в предаването „Шоуто на Слави“ (телевизия bTV), е представена информация за допуснати нарушения на Закона за политическите партии при определяне на партийната субсидия за 2018 г. Това съобщиха от пресцентъра на  Прокуратурата . Според оповестеното от редакционния екип на предаването, тази субсидия е следвало да бъде в размер на 32 128 844 лв., но вместо това е била предоставена (предвидена в бюджета и реално изплатена) субсидия от 38 684 384 лв. т. е. с 6 519 540 лв. повече. Твърди се, че в резултат на тези нарушения, „цената“ на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв. Изнесени са конкретни данни за получената от всяка политическа партия субсидия в резултат на твърдяното незаконосъобразно нейно определяне и така за надвишаването на сумата, която всяка от партиите е следвало да получи в действителност. \r\nСъобразно Закона за политическите партии, държавна субсидия се отпуска ежегодно от централния бюджет на политическите партии и коалиции, които са регистрирани в Централната избирателна комисия за участие в избори, участвали са в последните парламентарни избори и имат избрани народни представители. Общата сума, предвидена в бюджета, се разпределя пропорционално на броя на получените действителни гласове от всяка партия или коалиция. Сумата за един получен глас се определя със закона за държавния бюджет, а начинът на предоставяне на средствата за субсидиране се определя от министъра на финансите. Право на субсидия имат и партиите, които не са представени в Народното събрание, но са получили не по-малко от едно на сто от действителните гласове на последните парламентарни избори. \r\nСлед сезиране от информацията в телевизионното предаване „Шоуто на Слави“, главният прокурор Сотир Цацаров разпореди на Върховната административна прокуратура проверка по реда на надзора за законност. Тя следва да установи, дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии /чл. 25 – чл. 27/ и дали е налице неправилно определяне и изплащане на суми в размер, по-висок от този по закон. За нуждите на проверката, информация ще бъде изисквана от Министерство на финансите, Централната избирателна комисия и Сметната палата. За целите на проверката ще бъде потърсено съдействието на Сметната палата, в съответствие със законовите й правомощия за финансов контрол по отношение на политическите партии и съобразно подписаното Споразумение за сътрудничество между Прокуратурата и Палатата.", "date": "2019.05.22", "title": "Главният прокурор разпореди проверка на информация за нарушения при определяне на партийната субсидия за 2018 г."}
{"url": "http://www.focus-news.net/news/2019/05/22/2660904/api-do-1700-ch-dvizhenieto-ot-km-38-do-km-39-na-avtomagistrala-trakiya-v-posoka-sofiya-se-osashtestvyava-v-aktivnata-lenta-poradi-remontni-deynosti.html", "text": "До 17.00 ч. движението от км 38 до км 39 на автомагистрала \"Тракия\" в посока София се осъществява в активната лента поради ремонтни дейности на асфалтовата настилка в изпреварващата лента. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.22", "title": "АПИ: До 17.00 ч. движението от км 38 до км 39 на автомагистрала \"Тракия\" в посока София се осъществява в активната лента поради ремонтни дейности"}
{"url": "http://www.focus-news.net/news/2019/05/22/2660906/pravitelstvoto-odobri-godishniya-doklad-za-deynostta-na-saveta-za-koordinatsiya-v-borbata-s-pravonarusheniyata-zasyagashti-finansovite-interesi-na-es.html", "text": "Правителството одобри Доклад за дейността на Съвета за координация в борбата с правонарушенията, засягащи финансовите интереси на Европейския съюз през 2018 година. Това съобщиха от  правителствената информационна служба . Одобрен е и Отчетът за изпълнение на Плана за действие за 2018 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС, за периода 2014-2020 г.  \r\nГодишният доклад и Отчетът са изготвени на базата на информация, представена от членовете на Съвета и Прокуратурата на Република България. \r\nДокладът обхваща мерките, предприети в България за борба с измамите, засягащи приходната и разходната част на бюджета на ЕС, в изпълнение на член 325 от Договора за функционирането на Европейския съюз. В документа са представени и по-важните законодателни, административни, организационни и оперативни мерки за осъществяване на ефективна превенция и противодействие на нередностите и измамите. Съдържа също обобщение и анализ на статистиката за 2018 г. за докладваните нередности, засягащи бюджета на Европейския съюз, делегиран за изпълнение на България в режим на споделено управление. \r\nОтчетът за изпълнение на задачите, заложени в Плана за действие за 2018 г., отразява достигнатите стойности на заложените индикатори за наблюдение, като неговото изпълнение е 81%. \r\nДвата документа са приети единодушно на редовното заседание на Съвета, проведено на 27 март 2019 година.", "date": "2019.05.22", "title": "Правителството одобри годишния доклад за дейността на Съвета за координация в борбата с правонарушенията, засягащи финансовите интереси на ЕС"}
{"url": "http://www.focus-news.net/news/2019/05/22/2660908/irena-angelova-voennovazdushna-uchebna-baza-georgi-benkovski-dolna-mitropoliya-bazata-otbelyazva-patronniya-si-praznik.html", "text": "Военновъздушна учебна база „Георги Бенковски“-Долна Митрополия отбелязва патронния си празник с поредица от мероприятия. Началото на честванията ще бъде поставено с тържествено събрание – концерт от 13.30 ч. в Гарнизонен военен клуб-Плевен. Това каза за  Радио „Фокус“  Ирена Ангелова, експерт по връзки с обществеността към базата. „Преподавателят в учебната база Николай Минчев ще изнесе исторически доклад, посветен на 143-та годишнина от гибелта на героя от Априлското въстание и патрон на базата - Георги Бенковски. Ще бъдат наградени военнослужещи и цивилни служители за проявена активност и усърдие при изпълнението на функционалните задължения и доказани професионални качества“, заяви Ирена Ангелова. Представителният ансамбъл на Въоръжените сили ще изнесе празничен концерт. \r\nВиолета КРЪСТЕВА", "date": "2019.05.22", "title": "Ирена Ангелова, Военновъздушна учебна база „Георги Бенковски“-Долна Митрополия: Базата отбелязва патронния си празник"}
{"url": "http://www.focus-news.net/news/2019/05/22/2660907/sektornata-strategiya-za-e-mitnitsi-se-izmenya-v-saotvetstvie-s-promenite-v-mnogogodishniya-strategicheski-plan-na-evropeyskata-komisiya.html", "text": "Правителството одобри изменение на Секторната стратегия за развитие на електронното управление в Агенция „Митници“ - „е- Митници“ 2016-2020 г., както и на Пътната карта за изпълнението й. С промените хоризонтът на Стратегията и на пътната карта се удължава до 2025 г., като документите вече са одобрени от Държавна Агенция „Електронно управление“. Това съобщиха от  правителствената информационна служба . \r\nПромяната в Секторната стратегия и в Пътната карта се налага във връзка с промени в Многогодишния стратегически план на Европейската комисия, чрез който се управлява и планира изпълнението на Инициативата „Електронни митници“ и който представлява пътната карта за развитие на всички митнически администрации на държавите-членки. В актуализираната стратегия се предвижда продължаване на развитието и въвеждането на Институционалната архитектура на Агенция „Митници“ като инструмент за изпълнение на националните и европейски изисквания към изграждането на електронни митници. \r\nРешението на Министерския съвет ще подобри условията за изпълнение на Стратегията за развитие на електронното управление в България, ще се създадат необходимите предпоставки за продължаване работата на Агенция „Митници“ в областта на автоматизиране на процесите, свързани с прилагането на митническото законодателство и заложените за изпълнение мерки за това в Секторна стратегия „е-Митници“. Изпълнението на мерките, заложени в Стратегията на Агенция „Митници“, ще допринесе за изпълнение на поетите ангажименти от България като държава-членка на Европейския съюз за улесняване на законната търговия.", "date": "2019.05.22", "title": "Секторната стратегия за „е-Митници“ се изменя в съответствие с промените в Многогодишния стратегически план на Европейската комисия"}
{"url": "http://www.focus-news.net/news/2019/05/22/2660894/gazeta-express-kosovo-premierat-na-kosovo-i-prezidentat-na-albaniya-spodelyat-obshti-politicheski-vazgledi.html", "text": "Премиерът на Косово Рамуш Харадинай и албанският президент Илир Мета са провели среща, предава прищинското издание  Gazeta Express . \r\nХарадинай сподели снимка от срещата във „Фейсбук“ и добави следния текст: „С президента Илир Мета споделяме едни и също политически позиции за важни теми за Косово и Албания“. \r\nАлбанският държавен глава също писа в социалните мрежи, за да потвърди срещата: „Беше удоволствие да обменя мнения с премиера Рамуш Харадинай за общите ни възгледи и предизвикателства, които засилват отношенията между двете страни и нашето общо европейско бъдеще“. \r\nПревод и редакция:", "date": "2019.05.22", "title": "Gazeta Express (Косово): Премиерът на Косово и президентът на Албания споделят общи политически възгледи"}
{"url": "http://www.focus-news.net/news/2019/05/22/2660909/mrrb-shte-osashtestvyava-tehnicheski-i-finansov-kontrol-na-patnite-proekti-s-benefitsient-api-po-mehanizma-za-svarzvane-na-evropa.html", "text": "Правителството прие промени в ПМС № 76 от 2014 г., с които възлага на министъра на регионалното развитие и благоустройството да изпълнява функциите по техническо наблюдение и финансов контрол, както и да осигурява необходимите средства за национално съфинансиране за пътни проекти с бенефициент Агенция „Пътна инфраструктура”, финансирани по Механизма за свързване на Европа (МСЕ), сектор „Транспорт”. Това съобщиха от  правителствената информационна служба . \r\nДо момента дейностите по одобрение на кандидатстването, последващия контрол и осигуряването на националното съфинансиране на проектите по Механизма, се осъществяват от министъра на транспорта, информационните технологии и съобщенията. \r\nАгенция „Пътна инфраструктура” е бенефициент по проект за модернизация на път Калотина - Софийски околовръстен път, финансиран по МСЕ, на обща стойност 162 млн. лева.", "date": "2019.05.22", "title": "МРРБ ще осъществява технически и финансов контрол на пътните проекти с бенефициент АПИ по Механизма за свързване на Европа"}
{"url": "http://www.focus-news.net/news/2019/05/22/2660911/vitseprezidentat-iliyana-yotova-be-spetsialen-gost-na-tarzhestvenoto-otbelyazvane-na-denya-na-nezavisimostta-na-gruziya.html", "text": "Вицепрезидентът Илияна Йотова бе специален гост на тържественото отбелязване на Деня на независимостта на Грузия, организирано от грузинското посолство в София. Това съобщиха от  прессекретариата на държавния глава . \r\nВ приветствието си Илияна Йотова изтъкна отличните двустранни отношения между България и Грузия и приятелството между двата народа. Нейно Превъзходителство Тамара Лилуашвили показа на вицепрезидента традиционни грузински облекла, пристигнали в българската столица специално за събитието.", "date": "2019.05.22", "title": "Вицепрезидентът Илияна Йотова бе специален гост на тържественото отбелязване на Деня на независимостта на Грузия"}
{"url": "http://www.focus-news.net/news/2019/05/22/2660912/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-may.html", "text": "„Софийска вода” временно ще прекъсне водоснабдяването в някои части на столицата на 23 май 2019 г. (четвъртък), съобщиха от пресцентъра на  дружеството .  \r\nВъв връзка с подмяна на сградно водопроводно отклонение до бл. 100, ж.к. „Младост“ 1, се налага спиране на водоподаването от 09:00 до 17:00 часа на клиентите на „Софийска вода”, живеещи в: \r\n- бл. 100. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 100.  \r\nВъв връзка с  ремонт на уличен водопровод на ул. „Златовръх“, ж.к. „Лозенец“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\n- ул. „Златовръх“ от ул. „Стоян Михайловски“ до ул. „Галичица“ и ул. „Д-р Марин Русев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площад „Велчова завера“. \r\nВъв връзка с  подмяна на спирателни кранове на ул. 13м  кв. „Обеля“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- ул. 13 от ул. 6 до ул. 8 и ул. 15.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 13, ъгъла с ул. 15.  \r\nВъв връзка с подмяна на сградно водопроводно отклонение на ул. „Китката“ в кв. „Михайлово“, гр. Банкя, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\n- ул. „Китката“ от ул. „Зорница“ до края на улицата и ул. „Асен Разцветников“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Китката“ ъгъла с ул. „Асен Разцветников“.  \r\nВъв връзка с изграждане на сградно водопроводно отклонение на ул. 740, вилна зона „Горна баня“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\n- ул. „Белите борове“ от ул. „Черешова градина“ до ул. 740 и ул. 740 от №14 до №28. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 740, ъгъла с ул. „Белите борове“.  \r\nВъв връзка с извършване на строително-монтажни работи на ул. „Атанас Дуков“, кв. „Промишлена зона Хладилника“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\n- ул. „Атанас Дуков“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“, ъгъла с ул. „Филип Кутев“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.05.22", "title": "„Софийска вода” временно ще прекъсне водоснабдяването в някои части на столицата на 23 май"}
{"url": "http://www.focus-news.net/news/2019/05/22/2660913/evropeyski-izbori-2019-kandidatite-za-evrodeputati-ot-gerb-andrey-kovachev-i-zhecho-stankov-se-vklyuchiha-v-kragla-masa-na-tema-zhenite-biznesa-i-evropa-organizirana-ot-zhgerb-sofiya.html", "text": "Кандидатите за евродепутати от ГЕРБ Андрей Ковачев и Жечо Станков се включиха в кръгла маса на тема „Жените, бизнеса и Европа“, организирана от ЖГЕРБ-София. Това съобщиха от пресцентъра на  ПП ГЕРБ . \r\nВ нея участваха Ирена Соколова, председател на ЖГЕРБ, Валя Чилова, председател на Предприемачи ГЕРБ, Ирина Йорданова, председател на ЖГЕРБ-София  и общинските съветници Михаела Иванова и Йоанна Драгнева \r\nВ кръглата маса своите успешни практики в бизнеса споделиха Мариана Печеян, председател на клуба на жените мениджъри и предприемачи, Ива Тодорова, директор в Ай Би Ем, член на борда на директорите на АмЧАМ, Татяна Кметова, изпълнителен директор на центъра за изследвания и политика за жените, Бистра Илиева, управител на фондация „Дарби“.  \r\n„Европа предоставя условия за един добър живот. Трябва да отстояваме европейските ценности и да продължим да работим за това Европа да остане единна и стабилна“, заяви кандидатът Андрей Ковачев. Той подчерта, че представителите на ГЕРБ в европейския парламент работят, за да има повече инвестиции в страната, които движат икономиката. Ковачев допълни, че благодарение на подкрепата на Европа 72 млн.евро ще отидат за сериозно подобряване на бързата медицинска помощ в страната.  \r\nЖечо Станков сподели пред присъстващите основните политики по време на кампания, насочени към сектор „Енергетика“. Той подчерта, че страната ще работи по няколко основни стълба - енергийна сигурност, обединение на европейските пазари, декарбонизация на икономиката, възобновяема енергия, енергийна ефективност.  По отношение на възобновяемите енергийни източници той уточни, че европейската цел до 2030 г. е  32% намаляване на административната тежест при създаване на нови ВЕИ, създаване на енергийни общности, електромобилност. \r\nНие вече не сме България, която предлага евтина работна ръка и евтини суровини. Тук има умни, млади хора, знаещи няколко езика, което е много голяма рядкост в Европа, подчерта председателят на ПГЕРБ Ваял Чилова. Пред присъстващите тя очерта предизвикателствата пред икономиката в рамките на Европейския съюз и уточни начините, по които бизнесът може да бъде по-конкурентоспособен и мобилен. \r\nВ събитието „Жените, бизнеса и Европа“ се включиха общински съветници, районни кметове, жени – бизнес лидери, доказани специалисти в своята сфера, които размениха опит и познания за това как да", "date": "2019.05.22", "title": "Европейски избори 2019: Кандидатите за евродепутати от ГЕРБ Андрей Ковачев и Жечо Станков се включиха в кръгла маса на тема „Жените, бизнеса и Европа“, организирана от ЖГЕРБ-София"}
{"url": "http://www.focus-news.net/news/2019/05/22/2660916/evropeyski-izbori-2019-ivelina-vasileva-gerb-evropeyskata-laboratoriya-za-kontrol-na-plastmasite-v-morskata-voda-mozhe-da-e-v-kongresniya-tsentar-na-burgas.html", "text": "Европейската лаборатория за контрол на съдържанието на пластмаси и микропластмаси в морската вода и морските обитатели да бъде разположена в бъдещия конгресен център в Бургас. Това предлага кандидатът за евродепутат от ГЕРБ Ивелина Василева, съобщиха от пресцентъра на  ПП ГЕРБ . Сградата в момента се строи в територията между Морска гара и Магазия 1. Модерният център със зала за 500 души има предвидени помещения за научно-изследователски кабинети. Това го прави изключително подходящ като локация и база за европейската лаборатория.  \r\n„Такъв изследователски център е необходим, защото заради замърсяването на водните басейни с пластмасови отпадъци, микрочастици от тях попадат в рибата, която консумираме. В допълнение на това, Черно море е вътрешно море и циркулацията на водата в него е недостатъчна. Още повече, че и река Дунав, която прекосява цяла Европа, преминава през 10 държави, се влива в него“, припомни Ивелина Василева, която е председател на парламентарната Комисия по околната среда и водите. \r\nВасилева си поставя срок от две години, през който лабораторията да бъде оборудвана със съвременна техника и учените да започнат своите изследвания.  \r\n„Каузата е важна, защото и от чистите води зависи качеството на живот и здравето на децата ни. Две години са кратък срок, но реалистичен. Преди две години, когато с колегите ми народни представители казахме, че в Бургас ще има факултет по медицина мнозина се съмняваха. Днес това вече е факт“, каза Ивелина Василева.  \r\n„Екологията е кауза отвъд партийните и държавни граници. Тя е начин на живот, който изисква усилия и грижи всеки ден. Аз ще бъдa вашия „зелен“ глас в Брюксел“, коментира бургаският кандидат за Европейския парламент.", "date": "2019.05.22", "title": "Европейски избори 2019: Ивелина Василева, ГЕРБ: Европейската лаборатория за контрол на пластмасите в морската вода може да е в конгресния център на Бургас"}
{"url": "http://www.focus-news.net/news/2019/05/22/2660915/pravitelstvoto-se-razporedi-s-imoti.html", "text": "Министерският съвет променя статута на имота, в който се помещава Професионална гимназия „Никола Йонков Вапцаров“ - гр. Белица, от публична в частна държавна собственост и го прехвърля на община Белица. Теренът с площ 15 799 кв. м и сградите в него се намират на ул. „Димо Хаджидимов“ в града. Промяната дава възможност за пълноценно управление на имота, тъй като училището се финансира от общинския бюджет. Това съобщиха от  правителствената информационна служба . \r\nДруг имот-публична държавна собственост се обявява за частна държавна собственост и се прехвърля в собственост на община Генерал Тошево. Имотът се намира в град Генерал Тошево и представлява терен с площ от 6 487 кв. м с две сгради в него. Той ще бъде използван за изграждане на гаражи и навес за съхранение на моторните превозни средства, собственост на общината. Досега той е бил управляван от Държавна агенция „Държавен резерв и военновременни запаси“, но е с отпаднала за нея необходимост. \r\nСъщо поради отпаднала необходимост от Агенция „Пътна инфраструктура“ се отнема правото на управление върху намиращ се на ул. „Георги Сава Раковски“ № 5 в град Враца имот - публична държавна собственост. Имотът, разположен на първия етаж в триетажна административна сграда № 1, е със застроена площ от 43,83 кв.м, заедно със съответните идеални части от общите части на сградата и от отстъпеното право на строеж върху терена. Имотът се предоставя безвъзмездно за управление на Министерството на регионалното развитие и благоустройството. Предвижда се в последствие той да бъде предоставен за управление на Главна дирекция „Гражданска регистрация и административно обслужване“, за нуждите на Териториалното звено на ГРАО в град Враца. \r\nСъгласно друго правителствено решение имот - частна държавна собственост в гр. Луковит е обявен за публична държавна собственост. Имотът се намира на ул. „Милин камък“ № 2 и представлява терен с площ 1541 кв. м заедно с намиращите се в него три едноетажни сгради и част от пететажна сграда. Към момента е предоставен за управление на различни ведомства за изпълнение на функциите им. По тази причина и съгласно Закона за държавната собственост са налице предпоставки за обявяването му за публична държавна собственост. \r\nНационалната здравноосигурителна каса получава за управление тринадесет помещения в Центъра по хигиена в град София, които досега са били в управление на Министерството на здравеопазването. Предоставят се на НЗОК с оглед създаването на нова структура към нея, която да поеме изпълняваната до момента дейност от закрития Център „Фонд за лечение на деца“. В помещенията ще бъдат настанени новите структурни звена на централното управление на НЗОК, което ще бъде мярка за подобряване на ефективността, организацията и качеството на работа и оптимизиране процеса на обслужване.", "date": "2019.05.22", "title": "Правителството се разпореди с имоти"}
{"url": "http://www.focus-news.net/news/2019/05/22/2660919/varna-nivata-na-vodoemite-v-oblastta-sa-normalni-nyama-problemi-s-elektrozahranvaneto.html", "text": "Нивата на водоемите в областта са нормални, няма проблеми с електрозахранването. Това съобщиха за  Радио „Фокус“ – Варна  от Областна администрация – Варна. По информация на дежурния диспечер няма преливане на язовири, както и реки извън коритата си. Не са получавани сигнали за наводнени къщи. Всички населени места са с нормално електрозахранване и водоснабдяване. Към момента се очаква обход от местните власти, за да се установят възможните щети вследствие на градушки или обилни валежи на територията на малките населени места. Полетите на летището във Варна се осъществяват нормално и самолетите за деня ще кацнат по график. Пристанище Варна е отворено за маневриране на кораби. \r\nВъв Варна по сериозни щети са отчетени на кръговото кръстовище с бул. „Владислав Варненчик“, където е пропаднал стълб от уличното осветление, който беше обезопасен от екип на РДПБЗН – Варна. Сериозно количество вода се беше събрало на около 150 м. от кръговото на бул. „Цар Освободител“ – в посока кварталите. На място работиха екипи на пожарната и ВиК, за да отпушат запушените шахти в района. Голямо стичане на вода е отчетено от Цветния квартал по новата тротоарна настилка на ул. „Подвис“, както и в старата част на бул. „Васил Левски“ – до бул. „Осми Приморски полк“. Заради недовършен участък за комуникации е станало свличане на чакъл на кръговото с бул. „Сливница“, където още вчера се осъществяваше почистване на терена. \r\nБояна АТАНАСОВА", "date": "2019.05.22", "title": "Варна: Нивата на водоемите в областта са нормални, няма проблеми с електрозахранването"}
{"url": "http://www.focus-news.net/news/2019/05/22/2660905/mezhdupravitelstveno-sporazumenie-mezhdu-balgariya-i-gartsiya-urezhda-danachno-pravnite-aspekti-po-proekta-za-interkonektor.html", "text": "Министерският съвет одобри проект на Междуправителствено споразумение между Република България и Република Гърция относно проекта за интерконектор IGB. Тъй като проектът за изграждане на междусистемна газова връзка Гърция-България се реализира в трансграничен контекст и засяга данъчно-правните режими на двете държави, възниква необходимостта от стабилизиране на данъчно-правния статут и предвидимост в данъчното облагане. Това съобщиха от  правителствената информационна служба . \r\nСключването на Междуправителствено споразумение се фокусира върху данъчните аспекти и по-специално въвеждане на клауза, която стабилизира размера на корпоративното данъчно облагане както в България, така и в Гърция за период от 25 години. С документа ще бъдат уредени въпроси за избягване на двойно данъчно облагане, както и други данъчно-правни аспекти. С предлагания проект на Междуправителствено споразумение ще се въведе фиксиран режим на корпоративния данък, който ще се прилага за „Ай Си Джи Би АД“ за период от 25 години, с начална дата - стартиране на търговска експлоатация на интерконектора. Фиксираният данъчен режим предполага предвидимост на размера на разходите за инвеститорите и управлява риска от неблагоприятно въздействие на повишаването на данъчните ставки върху нормата на възвращаемост, която акционерите са определили. Фиксирането на приемливи данъчни равнища ще позволи и прилагането на конкурентна тарифа за пренос, с което запазването на капацитет в газопровода ще е по-атрактивно за бъдещите търговци на природен газ. Въвеждането на конкурентни тарифи има пряко отношение към създаването на по-конкурентна среда на българския газовия пазар. \r\nСключването на Междуправителствено споразумение подлежи на ратификация от парламентите на Гърция и България. \r\nИнтерконекторът Гърция-България има стратегическа роля за постигане на реална диверсификация на източниците и маршрутите за доставка на природен газ за България и пазара на Югоизточна Европа. Проектът има статут на Проект от Общ интерес за Европейския съюз и е основен приоритетен проект съгласно инициативата CESEC за междусистемна газова свързаност в Централна и Югоизточна Европа.", "date": "2019.05.22", "title": "Междуправителствено споразумение между България и Гърция урежда данъчно-правните аспекти по проекта за интерконектор"}
{"url": "http://www.focus-news.net/news/2019/05/22/2660920/komisar-tihomir-totev-rdpbzn-varna-poluchenite-signali-vav-vrazka-s-loshoto-vreme-sa-9-na-broy.html", "text": "Получените сигнали във връзка с лошото време са 9 на брой. Това каза за  Радио „Фокус“ – Варна  комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) във Варна. По думите му 7 сигнала са получени почти едновременно вчера, което е създало напрегната обстановка сред противопожарните екипи, които е трябвало да се справят със сигналите. Той съобщи, че 9 противопожарни екипа са работили по различните сигнали в града. При инцидентите вследствие на обилните валежи няма пострадали граждани. Не са констатирани и сериозни материални щети. „Произшествията са 2 – за отстраняване на опасен клон, другото е за опасен стълб на кръстовище около Автогарата. И другите са свързани с отводняване на обекти. Единият проблемен участък от бул. „Цар Освободител“, където вследствие на запушени шахти от падналите листа и вследствие на градушката, се беше задържало доста голямо количество вода и трудно се преминаваше. Там нашите служители изтеглиха един закъсал автомобил. И в блок 122 в  кв. „Младост“ 3 екипа участваха в отводняване на сутеренни помещения. Това са сериозните произшествия. Останалите са също сутеренни помещения на жилищни сгради, без някакви сериозни материални щети“, обобщи комисар Тотев. По думите му обстановката в града се е усложнила в рамките на около 2 часа. Днес работа ще продължи по почистване на наноси по пътните платна. Говорителят на Областната дирекция на МВР Ивана Милева съобщи, че вследствие на бурята е получен сигнал за свличане на земна маса и кал на пътното платно на пътя за село Михалич, което не е довело до затваряне на пътя. \r\nБояна АТАНАСОВА", "date": "2019.05.22", "title": "Комисар Тихомир Тотев, РДПБЗН-Варна: Получените сигнали във връзка с лошото време са 9 на брой"}
{"url": "http://www.focus-news.net/news/2019/05/22/2660921/balgariya-i-ungariya-regulirat-vaprosite-otnosno-nedvizhimi-imoti-za-nuzhdite-na-posolstvoto-ni-v-budapeshta.html", "text": "Министерският съвет предлага на Народното събрание да ратифицира междуправителственото споразумение с Унгария за уреждане на въпросите относно недвижимите имоти за нуждите на дипломатическото ни представителство в Будапеща. Това съобщиха от  правителствената информационна служба . \r\nСпоразумението бе подписано на 4 април във Вашингтон. С влизането му в сила българската държава придобива право на собственост върху два поземлени имота и построените върху тях сгради, както и финансова компенсация за правата върху недвижимите имоти, вписани в имотния регистър на Будапеща на името на унгарското дружество „CD-Hungary“ и предоставени за нуждите на дипломатическото представителство на Република България в Будапеща по силата на двустранна спогодба от 1980 г. между правителството на Народна република България и правителството на Унгарската народна Република.", "date": "2019.05.22", "title": "България и Унгария регулират въпросите относно недвижими имоти за нуждите на посолството ни в Будапеща"}
{"url": "http://www.focus-news.net/news/2019/05/22/2660914/dve-obezshteteniya-shte-badat-izplateni-po-zhalbi-pred-espch.html", "text": "Правителството одобри изплащането на 4 500 евро обезщетение след споразумение по жалба пред Европейския съд по правата на човека. Разглежданото пред ЕСПЧ дело касае оплакване по чл. 1 от Протокол 1 на Конвенцията поради продължителната правна несигурност у жалбоподателя, породена от невъзможността реституционната процедура да определи окончателно обхвата на неговите реституционни права, признати му с влязло в сила съдебно решение. Това съобщиха от  правителствената информационна служба . \r\nЖалбоподателят е единствен наследник на своя баща - собственик на земеделска земя, колективизирана през 50-те години. През 1991 г., след влизане в сила на Закона за собствеността и ползването на земеделските земи, жалбоподателят подава заявление за реституиране на имота. През 1993 г. съответната Поземлена комисия възстановява собствеността върху наследствения имот на Петко Дянков, а с нотариален акт от 2006 г. той е признат за собственик на възстановения имот. \r\nВ края на 2006 г. срещу жалбоподателя е предявен иск за собственост върху реституирания имот от трето лице. Националните съдилища разглеждат иска и през 2011 г. ВКС го признава за собственик на имота. \r\nВземайки предвид практиката на ЕСПЧ по подобни случаи, българското правителство сключи приятелско споразумение с жалбоподателя, на основание чл. 39 от Конвенцията, като прие да заплати на Дянков предложената от Съда сума от 4500 евро за претърпени вреди и направени разходи и разноски и с това да сложи край на делото.  \r\nПравителството одобри също изплащането на 1 000 евро обезщетение след представяне на едностранна декларация по жалба пред ЕСПЧ.  \r\nПрез месец май 2010 г. жалбоподателят е привлечен като обвиняем за изнасилване на непълнолетно лице и му е наложена мярка за неотклонение задържане под стража. В съдебната фаза на производството и до постановяване на осъдителната присъда на 4 май 2012 г. съдът разглежда неколкократно мярката за неотклонение на жалбоподателя. В съответствие с разпоредбата на чл. 270, ал. 2 от Наказателно-процесуалния кодекс, в редакцията й към момента на събитията, съдът не се произнася по въпроса дали продължава да съществува обосновано предположение за извършено престъпление от страна на жалбоподателя. Този въпрос обаче е разглеждан в практиката на ЕСПЧ като основна предпоставка за законосъобразността на задържането. \r\nПрез месец ноември 2017 г. влязоха в сила изменения в НПК. Разпоредбата на чл. 270, ал. 2 от НПК беше променена в съответствие с изискванията на чл. 5, ал. 4 от Конвенцията. Фактите по делото на жалбоподателя обаче са се развили през 2010-2012 г., когато беше в сила проблемната разпоредба. Повдигнатите в жалбата проблеми са предмет на добре установената практика на ЕСПЧ по делата „Бонев срещу България“, „Стоян Димитров срещу България“, „ Рангелов срещу България“, „Николай Герджиков срещу България“. \r\nВзимайки предвид практиката на ЕСПЧ по сходни дела, българското правителство одобри едностранната декларация на основание чл. 37 от Конвенцията за правата на човека и основните свободи.", "date": "2019.05.22", "title": "Две обезщетения ще бъдат изплатени по жалби пред ЕСПЧ"}
{"url": "http://www.focus-news.net/news/2019/05/22/2660922/odobren-e-sastavat-na-balgarskata-delegatsiya-za-108-ta-sesiya-na-mezhdunarodnata-konferentsiya-na-truda.html", "text": "Правителството одобри позицията на правителствената част и състава на националната тристранна делегация на България, която ще участва в 108-та сесия на Международната конференция на труда. Форумът ще се проведе в периода 10-21 юни в Женева, Швейцария. Събитието е кулминацията на честванията по случай 100-годишнината на Международната организация на труда (МОТ). Това съобщиха от  правителствената информационна служба . \r\nБългарската делегация ще се ръководи от заместник министър-председателя по икономическата и демографската политика и председател на Националния съвет за тристранно сътрудничество Марияна Николова. \r\nПо време на сесията ще бъде приет заключителен документ във връзка със 100-годишнината на МОТ, както и нов стандарт на организацията за премахване на насилието и тормоза в света на труда. По време на конференцията ще бъдат проведени и тематични дискусии и събития, посветени на бъдещето на труда.", "date": "2019.05.22", "title": "Одобрен е съставът на българската делегация за 108-та сесия на Международната конференция на труда"}
{"url": "http://www.focus-news.net/news/2019/05/22/2660924/sliven-na-ofitsialna-tseremoniya-byaha-nagradeni-pobeditelite-i-uchastnitsi-v-obshtinski-krag-ot-uchenicheski-igri-2018-2019-g.html", "text": "На официална церемония в Сливен бяха наградени победителите и участници в Общински кръг от „Ученически игри 2018-2019 г.“. Това съобщиха от пресцентъра на  Община Сливен . \r\nЧаст от купите и грамотите връчи кметът Стефан Радев, който поздрави всички участници за доброто им представяне, като им пожела да се радват на още много успехи и да популяризират Сливен в национален и международен план. \r\n„Радвам се, че имам възможност да наградя победителите и участници в традиционните ученически игри, които с времето придобиват все по-голяма популярност и последователи. Изключително съм радостен от факта, че децата намират своето забавление и начин на развитие чрез спорта. Всички знаем, че здравият дух е здраво тяло. Във връзка с това искам да кажа, че Община Сливен ще продължава да следва политиката си, която е в подкрепа на всички видове спорт в града”, заяви още кметът Радев. \r\nВ състезанията взеха участие отбори от училищата в общината. \r\nВ шахмата при отборното класиране във възрастова група 5-7 клас се наредиха на първо място ОУ „Паисий Хилендарски“, с. Тополчане, второто място си поделиха  СУ „П. К. Яворов“ и ОУ „Д-р Ив. Селимински“, трето място ОУ „Димитър Петров“. \r\nПо тенис на маса момчетата от ОУ „Братя Миладинови“ във възрастова група 5-7 клас спечелиха първото място. След тях се наредиха  ОУ „Юрий Гагарин“, на второ и ОУ „Димитър Петров“ – на трето. \r\nПри момичетата първото място завоюваха ОУ „Д-р Ив. Селимински“, второто остана за ОУ „Юрий Гагарин“, а на трето място се класираха ОУ „Христо Ботев“, с. Самуилово. \r\nПри юношите 8-10 клас на първо място се наредиха ПГ по механотехника, следвани от ПГТО „Добри Желязков“ и НХГ „Димитър Добрович“. \r\nПри девойките на първо място във възрастова група 8 – 10 клас се класираха НХГ „Димитър Добрович“. \r\nВ състезанията по бадминтон при момчетата във възрастова група 5-7 клас първо място спечелиха СУ „Константин Константинов“. Второто място остана за отбора на СУ „Хаджи Мина Пашов“, а на трето се наредиха ОУ „Юрий Гагарин“. \r\nПри момичетата на челното първо място застана отборът на СУ „Константин Константинов“, на второ СУ „Хаджи Мина Пашов“, а на трето „Юрий Гагарин“. \r\nНа първо място при юношите 8-10 клас се класираха СУ „Хаджи Мина Пашов“, следвани от СУ „Константин Константинов“, на второ и ПГ по механотехника, на трето. \r\nФаворит при девойките стана отборът на СУ „Хаджи Мина Пашов“, следван от ППМГ „Добри Чинтулов“ и СУ „Константин Константинов“. \r\nПри леката атлетика първо място във възрастова група 5-7 клас при момчетата завоюваха ОУ „Д-р Ив. Селимински“. На второ останаха СУ „П. К. Яворов“, а на трето – СУ „Константин Константинов“. \r\nОтборът на ОУ „Д-р Иван Селимински“ се класира на първо място при момичетата в същия спорт, следван от СУ „Константин Константинов“ и СУ „П. К. Яворов“. \r\nЗа победител при юношите бе отличен отборът на ПГИ „Проф. д-р Д. Табаков“. На второ място се класира ППМГ „Добри Чинтулов“, на трето – ПГПЗЕ „Захарий Стоянов“. \r\nНа първо място при девойките се наредиха СУ „Константин Константинов“, следвани от ППМГ „Добри Чинтулов“ и ПГПЗЕ „Захарий Стоянов“. \r\nВ хандбала момчетата и момичетата на ОУ „Елисавета Багряна“ във възрастова група 5-7 клас спечелиха първото място. Второто остана за ОУ „Христо Ботев“, с. Самуилово. \r\nПри юношите 8-10 клас на първо място се класираха ПГИ „Проф. д-р Димитър Табаков“, следвани от ПГЕЕ „Мария Кюри“. \r\nВъв възрастова група 11-12 клас първи стана отборът на  ПГЕЕ „Мария Кюри“. Второто място остана за отбора на ПГИ „Проф. д-р Димитър Табаков“. \r\nВ баскетбола момчетата на СУ „П. К. Яворов“ във възрастова група 5 – 7 клас си спечелиха първо място, на второ останаха ОУ „Д-р Ив. Селимински“, а на трето –  „Хаджи Мина Пашов“. \r\nМомичетата на ОУ „Д-р Иван Селимински“ в същата възрастова група заеха първото място. След тях на второ място се наредиха ОУ „Хаджи Мина Пашов“. \r\nЮношите във възрастова група 8 – 10 клас на ППМГ „Добри Чинтулов“ се класираха на първо място. На второ останаха ПГИ „Проф. Д-р Д. Табаков“, следвани от ПГХТ „Акад. Н. Неделчев“. \r\nПри девойките в същата възрастова група на първо място се класираха ПГПЗЕ „Захарий Стоянов“, следвани от ПГИ „Проф. Д-р Д. Табаков“. \r\nПри юношите от 11 – 12 клас първото място си завоюваха ПГПЗЕ „Захарий Стоянов“, на второ място останаха ПГИ „Проф. д-р Д. Табаков“ „Дамян Дамянов“. \r\nНа първо място сред девойките се наредиха ПГПЗЕ „Захарий“, на второ място ППМГ „Добри Чинтулов“ и на трето място ПГИ „Проф. д-р Д. Табаков“. \r\nВъв волейболните игри на първо място при момчетата във възрастова група 5 – 7 клас се наредиха СУ „Хаджи Мина Пашов“, следвани от ОУ „Св. Св. Кирил и Методий“ и СУ „Константин Константинов“. \r\nПри момичетата в същата възрастова група на първо място се класираха ОУ „Панайот Хитов“, второто място остана за ОУ „Хаджи Мина Пашов“, а на трето – СУ „П. К. Яворов“. \r\nПри девойките във възрастова група 8 – 10 клас първо място си завоюваха ППМГ „Добри Чинтулов“, на второ място останаха ПГИ „Проф. д-р Д. Табаков“, а на трето – СУ „Константин Константинов“. \r\nВ същата възрастова група при юношите на първо място се класираха ПГИ „Проф. д-р Д. Табаков“, следвани от ПГХТ „Акад. Н. Неделчев“ и СУ „Хаджи Мина Пашов“. \r\nПри девойките от 11-12 клас на първо място се наредиха ППМГ „Добри Чинтулов“, на второ ПГХТ „Акад. Н. Неделчев“ и на трето място ПХГ „Дамян Дамянов“. \r\nНа първо място при юношите се наредиха ППМГ „Добри Чинтулов“, следвани от ПГИ „Проф. д-р Д. Табаков“ и ПГХТ „Акад. Н. Неделчев“  и ПГПЗЕ „Захарий Стоянов“. \r\nВъв футболните игри момчетата 5 – 7 клас се наредиха, както следва – първо място за ОУ „Братя Миладинови“, второ място за ОУ ,,Д-р Ив. Селимински” и трето място за ОУ ,,Елисавета Багряна”. \r\nПърво място при юношите във възрастова група 8 – 10 клас взе училищният отбор на ППМГ ,,Добри Чинтулов ”. \r\nПри юношите 11 – 12 клас първо място завоюваха ППМГ ,,Добри Чинтулов”, второ място остана за учениците на ПГХТ „Акад. Н. Неделчев“ и трето място за ПХГ ,,Дамян Дамянов”. \r\nГрамоти и плакети получиха и учители по физическо възпитание. Това са Мария Иванова, Ивелина Колева, Пламен Топалов, Валери Минчев, Димитър Салабашев, Стойно Кушкиев, Иван Савов, Димчо Димов, Николай Колев, Денислав Демирев, Станислав Киров, Георги Карамийски, Ивайло Христов, Петя Карамийска, Николай Бъчваров, Цветан Иванов, Стоян Гурков, Росица Маринова, Драгомир Димитров, Стефан Тенев, Гончо Стоянов, Анастасия Янакиева. Сред отличените бяха и Богдан Славов, Димо Маринов, Васил Костов, Антон Вълков, Петър Петров, Цеца Иванова, Мариана Атанасова, Нишан Такворян, Николина Банчева, Георги Милков, Цветомир Цонков, Светлозар Тенчев и  Росица Друмева. \r\nСред присъстващите на награждаването, състояло се пред сградата на Общината бяха заместник – кметовете Пепа Чиликова и Стоян Марков, началникът на РУО – Сливен Милена Чолакова, учители, родители и ученици. \r\nОрганизатори са Община Сливен, Център за подкрепа за личностно развитие – Детски комплекс Сливен и РУО – Сливен.", "date": "2019.05.22", "title": "Сливен: На официална церемония  бяха наградени победителите и участници в Общински кръг от „Ученически игри 2018-2019 г.“"}
{"url": "http://www.focus-news.net/news/2019/05/22/2660923/odobrena-e-balgarskata-pozitsiya-za-tri-predstoyashti-zasedaniya-na-saveta-na-es.html", "text": "Правителството одобри българската позиция за участие в редовното заседание на Съвета по образование, младеж, култура и спорт на ЕС, което ще се проведе на 22 и 23 май в Брюксел. Това съобщиха от  правителствената информационна служба . \r\nОчаква се да бъдат приети две препоръки - за всеобхватен подход към преподаването и изучаването на езици и за висококачествени системи за образование и грижи в ранна детска възраст. Ще се приемат и заключения за пътища за подобряване на уменията като нови възможности за възрастните. По точката за дебат ще бъде обсъдена темата „Изграждане на бъдещето на Европа: приносът на образованието и обучението за засилване на социалното сближаване“. Съветът ще приеме също заключения за младите хора и бъдещето на труда и резолюция за насоки за управлението на диалога по въпросите на младежта в ЕС. Предвидена за разглеждане е и темата „От борбата с дезинформацията до засилването на доверието на гражданите на ЕС в медиите“. Съветът, заседаващ във формат министри на спорта, ще дебатира по темата „Комерсиализация на елитния спорт и устойчивост на европейския спортен модел”.  \r\nСъвет външни работи (Търговия) на Европейския съюз ще заседава на 27 май в гр. Брюксел. Ще бъдат обсъдени теми свързани с търговските отношения между ЕС и САЩ, подготовка за подписването на Споразумение за свободна търговия между ЕС и Виетнам и на Споразумение за защита на инвестициите, както и реформа на Световната търговска организация (СТО). \r\nНа 27 и 28 май в Брюксел ще се проведе заседание на Съвета на Европейския съюз по конкурентоспособност (вътрешен пазар, индустрия, научни изследвания и космическо пространство). Ще бъдат приети три проекта относно: Ново ниво на амбиция за конкурентен единен пазар; Стратегия на ЕС за индустриалната политика; Конкурентоспособността на туристическия сектор като двигател за устойчив растеж, работни места и социално сближаване в ЕС през следващото десетилетие. В частта „Научни изследвания“ ще се проведе дебат за научните изследвания и иновациите като движеща сила за по-конкурентоспособен Европейски съюз.  \r\nПравителството одобри също резултатите от българското участие в две неформални заседания на Съвета на ЕС.  \r\nВъв формат „Здравеопазване“ Съветът на ЕС по заетост, социална политика, здравеопазване и потребителски въпроси проведе неформално заседание на 14 и 15 април в Букурещ. Делегациите обсъдиха предизвикателствата, пред които са изправени държавите-членки по отношение ускорения достъп до иновативни лекарствени продукти и осигуряването на лечение за редки заболявания. Направен беше и преглед на ползите от Директива 2011/24/ЕС при мобилността на пациентите.  \r\nСъветът на ЕС по образование, младеж, култура и спорт проведе неформално заседание в част „Култура“ на 16 април в гр. Букурещ. Основна тема на дискусията беше финансирането и иновациите в културните и творчески сектори. „Да се учим от миналото, да изграждаме бъдещето: Европейското културно наследство в светлината на прожекторите“ бе втората тема в дневния ред на заседанието, предложена от Румънското председателство. Министрите приеха и Декларация от Букурещ относно ролята на културата в изграждането на бъдещето на Европа.", "date": "2019.05.22", "title": "Одобрена е българската позиция за три предстоящи заседания на Съвета на ЕС"}
{"url": "http://www.focus-news.net/news/2019/05/22/2660917/leybaristkata-partiya-kam-tereza-mey-ne-si-pravete-truda-da-postavyate-na-glasuvane-svoya-brekzit.html", "text": "Британският премиер Тереза Мей не трябва да поставя своята сделка за Брекзит на гласуване в парламента, след като последното й предложение към депутатите бе посрещнато с вълна от критики, заявиха от опозиционната Лейбъристка партия, предава Reuters. \r\n„Наистина смятам, че би било разумно премиерът да каже, че сега няма да поставя този пакет на гласуване“, заяви говорителят на лейбъристите за Брекзит Кейр Стармър. \r\nПревод и редакция:", "date": "2019.05.22", "title": "Лейбъристката партия към Тереза Мей: Не си правете труда да поставяте на гласуване своя Брекзит"}
{"url": "http://www.focus-news.net/news/2019/05/22/2660927/ministar-temenuzhka-petkova-dogodina-tryabva-da-zapochne-prenosat-na-gaz-prez-interkonektora-gartsiya-balgariya.html", "text": "През втората половина на следващата година трябва да започне да се пренася и търгува газ през интерконектора. Това  каза енергийният министър Теменужка Петкова в интервю за предаването  „Преди всички“  по  БНР  преди премиерите на България и Гърция Бойко Борисов и Алексис Ципрас да дадат началото на изграждането на междусистемната газова връзка между двете страни. \r\n„Този проект е стратегически не само за България и за Гърция, той е стратегически и за целия ЕС и неслучайно интерконекторът Гърция-България е включен в 7-те топ приоритета на ЕС в сектор „Енергетика“. Той ще даде възможност за реална диверсификация на източника за доставка на природен газ, не само за България, но и за целия регион на Югоизточна Европа“, посочи Теменужка Петкова. \r\n„Този проект трябва да бъде и финансово стабилен, тъй като той се реализира на територията на две държави, трябва да бъдат договорени и финансовите параметри, така че той да бъде устойчив във времето. Оттук нататък първото, което трябва да бъде направено, за да се пристъпи към подписване на окончателните договори  с компаниите, които са резервирали капацитет е, българският и гръцкият регулатор да одобрят тръжния кодекс. В момента сме отправили молба към двата регулатора, за максимално скъсяване на тези срокове, така, че до края на месец юли, ние да сме приключили с този процес по подписването на окончателните споразумения“, обясни министърът на енергетиката. \r\n„Ние трябва да приключим подготвителните дейности за строителството на този проект, да възложим строителството и през 2020 г. този проект да бъде въведен в търговска експлоатация. Има избран инженер консултант, има избран строителен надзор, има избран доставчик на тръби, има избран строител. Финализира се договорът с Европейската инвестиционна банка. Българското правителство е предоставило 110 млн. евро държавна гаранция за този проект. Тя ще бъде използвана за финансирането от страна на Европейската инвестиционна банка. Предоставени са 39 млн. евро от българската оперативна програма „Иновации и конкурентоспособност“, 45 млн. евро по механизма за свързване“. \r\n„Бяха проведени и две фази на пазарен тест, така както предвиждат европейските правила. Има подадени обвързващи оферти, има сключени предварителни споразумения, внесени банкови гаранции от страна на участниците в пазарния тест. Сега очакваме регулаторите на двете държави да се произнесат, да бъде одобрен мрежовият кодекс и оттук нататък предстои и финализирането и подписването на договорите за пренос на газ“, обясни енергийният министър.", "date": "2019.05.22", "title": "Министър Теменужка Петкова: Догодина трябва да започне преносът на газ през интерконектора Гърция-България"}
{"url": "http://www.focus-news.net/news/2019/05/22/2660929/g-i-g-karieri-eood-e-noviyat-kontsesioner-na-nahodishte-stanevi-nivi.html", "text": "Софийското дружество „Г и Г кариери“ ЕООД е новият концесионер на находище „Станеви ниви“, от което се добиват скалнооблицовъчни материали - варовици. Това реши Министерският съвет на днешното си заседание, одобрявайки поисканата от предишния концесионер промяна. Това съобщиха от  правителствената информационна служба . Находище „Станеви ниви“се намира на територията на община Мездра, област Враца. Концесията за него е предоставена през юли 2000 г. за 25 години на „НИИ Геология и геофизика“ АД, гр. София. \r\nС днешното правителствено решение правата и задълженията по предоставената концесия се прехвърлят изцяло на „Г и Г кариери“ ЕООД, гр. София, като условията по концесионния договор остават без промяна. \r\nВъзможността за прехвърляне на права и задължения по предоставена концесия е регламентирана в Закона за подземните богатства.", "date": "2019.05.22", "title": "„Г и Г кариери“ ЕООД е новият концесионер на находище „Станеви ниви“"}
{"url": "http://www.focus-news.net/news/2019/05/22/2660930/sliven-narkolaboratoriya-e-razkrita-v-grada.html", "text": "Операция по противодействие на наркоразпространението и засилена патрулна дейност по установяване притежание на наркотични вещества е проведена в Сливен, съобщиха от  ОДМВР-Сливен . На 20 и 21 май на територията на град Сливен са извършени редица проверки на обекти, частни адреси и лица с криминални прояви по линия „Наркотици“. На 20 май в района на  бул. „Бр. Миладинови“ е извършена проверка на криминално проявения Б.М. (34 г.) от град Сливен. В него е намерено пликче, съдържащо метамфетамин. При последвалите процесуално-следствени действия в дома на Б.М. са намерени и иззети течности, вещества, съдове и предмети, необходими за производство на наркотични вещества. Б.М. е задържан за 24 часа. Работата по случая продължава от служители на сектор „Противодействие на криминалната престъпност“ към ОДМВР-Сливен. \r\nПри осъществяване на патрулна дейност на 21 май в квартал „Нова село“ е спрян за проверка 24-годишният Е.И. от Сливен. В него е намерен плик, съдържащ растителна маса, която при полевия тест е реагирала на марихуана. Е.И. е задържан за 24 часа. \r\nПо случаите са образувани досъдебни производства.", "date": "2019.05.22", "title": "Сливен: Нарколаборатория е разкрита в града"}
{"url": "http://www.focus-news.net/news/2019/05/22/2660928/targovishte-nepravomerno-pritezhavani-moneti-ot-razlichni-epohi-sa-namereni-v-doma-na-51-godishen-mazh-ot-selo-v-obshtina-omurtag.html", "text": "Неправомерно притежавани монети от различни епохи са намерени в дома на 51-годишен мъж от село в община Омуртаг. Това съобщиха от пресцентъра на  ОДМВР-Търговище .  21 монети от различни епохи с археологическа и историческа стойност са намерени в дома на мъж от село в община Омуртаг в хода на проведена на 21 май на територията на РУ-Омуртаг специализирана полицейска операция за противодействие на престъпленията, свързани с културно-исторически ценности. Около 11. 00 часа на същата дата след проведени процесуално-следствени действия в дома на  51-годишен мъж от с. Първан, община Омуртаг, е установено, че същият съхранява два металдетектора и 21 броя монети, които не са регистрирани по съответния ред. Горепосочените предмети са иззети по надлежния ред от органите на разследването. По случая в образувано досъдебно производство по чл. 278, ал. 6 от Наказателния кодекс по описа на РУ-Омуртаг. Предстои да бъде назначена археологично-нумизматична експертиза с цел установяване на точния период, от който датират монетите. Материалите по случая са докладвани в Окръжна прокуратура-Търговище. \r\nВ хода на операцията, в която с участвали служители на сектор “Противодействие на криминалната престъпност“ при ОД МВР-Търговище и на РУ-Омуртаг, са извършени проверки на два археологически обекта и 4 МПС.", "date": "2019.05.22", "title": "Търговище: Неправомерно притежавани монети от различни епохи са намерени в дома на 51-годишен мъж от село в община Омуртаг"}
{"url": "http://www.focus-news.net/news/2019/05/22/2660931/balgariya-i-unitsef-prodalzhavat-satrudnichestvoto-si.html", "text": "Правителството одобри работен план за изпълнение на Програмата за сътрудничество между България и УНИЦЕФ в периода 2019-2020 г. Това съобщиха от  правителствената информационна служба . Планираните в документа мерки и дейности са насочени към оказване на подкрепа на институциите в страната за повишаване на ефективността на политиките за деца и укрепване на капацитета на системите за закрила на детето, социално подпомагане и предоставяне на индивидуализирана подкрепа на уязвими деца и семейства. \r\nИзпълнението на двугодишния план цели да подкрепи усилията на страната ни за гарантиране на правата и благосъстоянието на всички деца, включително на тези в неравностойно и уязвимо положение, така че те да развиват своя пълен потенциал в едно приобщаващо и закрилящо общество. \r\nЗастъпените в документа дейности са от важно значение за изпълняваните национални политики с фокус върху ранното детско развитие, процеса на деинституционализация и гарантиране на правото на детето да живее в сигурна и подкрепяща семейна среда, приобщаващо образование, превенция на насилието над деца и закрила на жертвите, достъп до правосъдие/детско правосъдие, гарантиране правата на децата.", "date": "2019.05.22", "title": "България и УНИЦЕФ продължават сътрудничеството си"}
{"url": "http://www.focus-news.net/news/2019/05/22/2660933/burgas-provede-se-tvorcheskata-initsiativa-na-sdruzhenie-grazhdani-za-pomorie-za-osvezhavane-na-betonnite-peyki-kray-moreto-v-pomorie.html", "text": "Едно от любимите места за снимки в Поморие – крайбрежната алея, се обагри в цветовете на дъгата благодарение на творческата инициатива на Сдружение “Граждани за Поморие”, за освежаване на бетонните пейки край морето. Това съобщиха от пресцентъра на  Общината . Община Поморие благодари на художниците: Йоана Кусева, Йоанна Тодорова, Юлия Синюгина,  Рослава Джамбазова, Добромир Овчаров, Елица Цакова, Георги Скумов, Георги Димитров, Дарина Гильова, Радослав Стоянов и на всички, които се включиха в проекта „АРТ АЛЕЯ ПОМОРИЕ 2019“.", "date": "2019.05.22", "title": "Бургас: Проведе се творческата инициатива на Сдружение “Граждани за Поморие”, за освежаване на бетонните пейки край морето в Поморие"}
{"url": "http://www.focus-news.net/news/2019/05/22/2660925/varna-kosene-na-trevni-ploshti-se-izvarshva-v-uchastaka-nevsha-vetrino-ot-km-375-do-km-386.html", "text": "Косене на тревни площи се извършва в участъка Невша – Ветрино от км 375 до км 386. Това съобщиха за  Радио „Фокус“ – Варна  от Агенция „Пътна инфраструктура“. Движението се осъществява съобразно създадената организация. До 23 май изсичане на храсти, оформяне корони на дървета и почистване на отводнителни съоръжения ще се извършва в участъка Златни пясъци – Варна от км 83 до км 100, както и  по път II-29 Аксаково – Любен Каравелово от км 4 до км 19. Ремонтни дейности се извършват в два участъка на автомагистрала „Хемус“. Двупосочно в платното за Варна се извършва движението в участъка Неофит Рилски – Девня от км 389 до км 400. Движението се пренасочва по пътя Варна – Шумен. Другият участък, който се ремонтира е пътен възел (п.в.) „Повеляново“ – „Слънчево“ от км 406 до км 416, като движението отново се осъществява двупосочно в платното за Варна. Ограничено е качването и слизането от пътен възел „Слънчево“, като движението е пренасочено по път I-2 Русе – Варна. Срокът за приключване на ремонтите е 24 май. В рамките на деня движението в участъка п.в „Летище“ – Варна от км 421 до км 425 посока Варна се осъществява с повишено внимание поради ремонтни дейности на асфалтовата настилка. Частични ремонти се осъществяват в участъка Зайчино ореше – Слънчево от км 146 до км 186. Движението по път II-208 Провадия – с. Аспарухово от км 18 до км 48 се осъществява с повишено внимание поради ремонт на асфалтовата настилка. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. Скоростно ограничение до 30 км/час е въведено по път III-2902 Панорама — Куманово при км 11 поради неравности на асфалтовата настилка. \r\nБояна АТАНАСОВА", "date": "2019.05.22", "title": "Варна: Косене на тревни площи се извършва в участъка Невша – Ветрино от км 375 до км 386"}
{"url": "http://www.focus-news.net/news/2019/05/22/2660932/do-50-mln-lv-e-razmerat-na-darzhavnite-garantsii-za-kreditirane-na-studenti-i-doktoranti.html", "text": "До 50 милиона лева е максималният размер на новите държавни гаранции, които Министерският съвет утвърди по Закона за кредитиране на студенти и докторанти (ЗКСД). Това съобщиха от  правителствената информационна служба . \r\nКредити се отпускат на български граждани, граждани на страните от ЕС, ЕИП и Конфедерация Швейцария и са само за обучение във висши училища в България. \r\nНаблюдава се увеличаване на средния размер на кредитите по ЗКСД, което е резултат от няколко фактора - увеличеният размер на издръжката за обучение за един студент/докторант и съответно по-високият размер на таксите за обучение, както и измененията в Закона за висшето образование, с които се дава право на висшите училища при определени условия да извършват обучение срещу заплащане в образователно-квалификационна степен „бакалавър“ и „магистър“. За изминалата 2018 г. средният размер на кредита е 9 584 лв. \r\nРезултатите от програмата за кредитиране на студентите и докторантите през отчетния период от 2010 г. до 2018 г. показват, че 20 499 студенти и докторанти са се възползвали от възможността да изтеглят кредит по ЗКСД на обща стойност 136 993 996 лв. Отпуснатите кредити за заплащане на такси за обучение са 20 129, а отпуснатите кредити за издръжка са 320. Докторантите, сключили договор за кредит по ЗКСД са 87. Общо 555 студенти, граждани на европейски държави и ЕИП, са сключили договор за кредит през периода от 2010 г. до 2018 г. Броят на чуждестранните кредитополучатели представлява 2,71% от общия брой отпуснати кредити по ЗКСД. \r\nМаксималният размер на новите държавни гаранции се одобрява всяка година от Министерския съвет по предложение на министъра на образованието и науката, съгласувано с министъра на финансите и се включва в Закона за държавния бюджет на Република България за съответната година.", "date": "2019.05.22", "title": "До 50 млн. лв. е размерът на държавните гаранции за кредитиране на студенти и докторанти"}
{"url": "http://www.focus-news.net/news/2019/05/22/2660918/startira-90-dnevniyat-srok-za-uchastie-v-protsedurata-za-izbor-na-strategicheski-investitor-za-aets-belene.html", "text": "Процедурата за избор на стратегически инвеститор по проекта АЕЦ „Белене“ е публикувана, днес – 22 май 2019 г., в брой С176 в Официален вестник на Европейския съюз. Срокът за получаване на заявления за участие в процедурата за избор на стратегически инвеститор е до 90-тия ден, считано от датата на публикуване на поканата в Официален вестник на ЕС. Индикативният срок за приключване на процедурата е 12 месеца от днешна дата. Това съобщиха от пресцентъра на  Министерство на енергетиката . \r\nПрипомняме, че с Решение на Народното събрание на Република България от 7 юни 2018 г. и Решение № 447 от 29 юни 2018 г. на Министерския съвет бяха възобновени действията по търсене на възможност за реализация на проекта за АЕЦ „Белене“, съвместно със стратегически инвеститор, на пазарен принцип. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. \r\nПовече информация за процедурата е публикувана  .", "date": "2019.05.22", "title": "Стартира 90-дневният срок за участие в процедурата за избор на стратегически инвеститор за АЕЦ „Белене“"}
{"url": "http://www.focus-news.net/news/2019/05/22/2660910/nova-makedoniya-makedoniya-iskrena-li-e-spts-kam-mpts-oai.html", "text": "Сръбската православна църква няма искрени намерения за решаване на проблемите, които има с почти всички православни църкви на балканските държави и се опитва да се представи като жертва на дискриминация и гонения, особено в съседните страни Македония и Черна гора. Това, според църковните анализатори, може да се заключи от ифицалната декларация на Светия архиерейски събор на СПЦ, който се проведе от 11 до 18 май тази година, където тя се представя като жертва и нарича държавите в пространството, което някога е било под нейна юрисдикция, „така нареченият регион, държавите, издигнали се от отломките на бивша Югославия“, пише вестник  \"Нова Македония\"  в материал, представен без редакторска намеса. \r\n„Състоянието на нашата автономна Охридска Архиепископия в Република Северна Македония е тежко,  но засега няма пряко преследване на Йован Вранишковски, епископите и монасите, но често пъти над главите им виси ново наказателно преследване. \r\nНашата църква и в бъдеще, както и досега, е за диалог с тамошната църква, която от десетилетия функционира в разкол, и се обявява за решаване на проблема на автентична канонична основа“, пише в изявлението от Събора на СПЦ. \r\nВ тази връзка религиозните анализатори твърдят, че Сръбската църква, с политиката си на спорове, е основната причина, че има проблеми не само с \r\n \r\n„Всички тези проблеми продължават дълги години точно заради липсата на искреност в тяхното решаване“, добавят експертите. \r\nНа Светия архиерейски събор на СПЦ също така е взето решение да се поднови диалога с МПЦ-ОА в посока на решаване на статута на Македонската църква. Това решение на СПЦ идва в същия период, когато и Вселенската патриаршия постави македонския църковен въпрос на дневен ред за разглеждане и решаване. \r\nЦърковните анализатори добавят и че епископите от МПЦ-ОА трябва да останат твърдо на своето историческо решение да се борят за признаване на автокефалията на Македонската църква чрез процедурата по обжалване, която заведоха пред Вселенската патриаршия преди една година и която само преди десетина дни влезе за разглеждане в дневния ред. \r\n„Всички решения на македонските владици трябва да бъдат ясни и прецизни, за да се проявят като достойни защитници на духовността, истината и същината на своята национална православна църква“, призовават църковните експерти. \r\nТе също така смятат, че МПЦ-ОА трябва да изчакат изясняване и позиция от Вселенската патриаршия по нейния въпрос, защото това е последната инстанция, която може да й даде Томос за автокефалия. Те казват, че сега политическата ситуация в Македония изглежда различна и има благоприятен климат за решаване на дългогодишния църковен проблем, особено след промяната на името на държавата, както и след края на президентските избори в страната. \r\nПревод и редакция:", "date": "2019.05.22", "title": "„Нова Македония“ (Македония): Искрена ли е СПЦ към МПЦ-ОА?"}
{"url": "http://www.focus-news.net/news/2019/05/22/2660934/ministarat-na-energetikata-temenuzhka-petkova-pristigna-v-selo-kirkovo-kadeto-shte-bade-daden-start-na-izgrazhdaneto-na-interkonektora-mezhdu-dvete-strani.html", "text": "Министърът на енергетиката Теменужка Петкова пристигна на пътя преди ГКПП-Маказа, до с. Кирково, където ще бъде дадено началото на изграждането на междусистемната газова връзка между България и Гърция от премиерите на двете страни – Бойко Борисов и Алексис Ципрас, предаде репортер на  Радио „Фокус“ . Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. \r\nИнтерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \r\nГазовата връзка между България и Гърция е с дължина 182 км, от които 150 км са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  \r\nЦеремонията за даване началото на строителните дейности по проекта ще се състои от 11.30 часа до с. Кирково, на пътя преди ГКПП-Маказа. \r\nВеселка ИВАНОВА", "date": "2019.05.22", "title": "Министърът на енергетиката Теменужка Петкова пристигна в село Кирково, където ще бъде даден старт на изграждането на интерконектора между двете страни"}
{"url": "http://www.focus-news.net/news/2019/05/22/2660935/shumen-ekip-na-pozharnata-e-okazal-sadeystvie-za-izvazhdane-na-kuche-padnalo-v-shahta-v-selo-gradishte.html", "text": "На 21 май в 09:54 часа в РДПБЗН Шумен е получен сигнал, че в село Градище куче е паднало в шахта. Това съобщиха от пресцентъра на  ОДМВР-Шумен . На място е изпратен екип на РСПБЗН Шумен. Пожарникарите са оказали съдействие за изваждане на кучето от шахтата.", "date": "2019.05.22", "title": "Шумен: Екип на пожарната е оказал съдействие за изваждане на куче, паднало в шахта в село Градище"}
{"url": "http://www.focus-news.net/news/2019/05/22/2660936/balgariya-i-republika-severna-makedoniya-shte-si-satrudnichat-v-oblastta-na-borbata-sreshtu-trafika-na-hora.html", "text": "Министерският съвет одобри проект на Протокол за сътрудничество между Правителството на Република България и Правителството на Република Северна Македония в областта на борбата с трафика на хора. Това съобщиха от  правителствената информационна служба . Проектът ще послужи като основа за преговори между двете страни с цел подписване на окончателен документ. Протоколът ще допринесе за по-успешно противопоставяне на престъплението трафик на хора в региона, обмен на добри практики и най-вече за по-ефективна подкрепа и грижа за потенциалните жертви на трафик. \r\nСътрудничеството между България и Република Северна Македония е в съответствие със заявените приоритети на Българското председателство на Европейския съюз от първата половина на 2018 г., на Европейската комисия в нейната стратегия за ускорена интеграция на Западните Балкани и на приоритетите на Република Северна Македония. \r\nПроектът предвижда обхватът на сътрудничеството да включва въпросите, свързани с идентифицирането, насочването, защитата и доброволното връщане на жертвите или потенциалните жертви на трафик на хора. То е необходимо за подобряване на ефективността в областта на предотвратяването и борбата с всички форми на трафик на хора чрез увеличаване на обмена на информация между компетентните органи на двете държави с цел подпомагане на идентификацията, защитата и насочването на жертвите и потенциалните жертви на трафик на хора; осъществяване на съвместни обществени кампании за осведомяване с цел предотвратяване на трафика на хора, особено на трафика на деца и изпълнение на съвместни действия за разкриване на нови тенденции, свързани с трафика на хора, и създаване на подходящи механизми за адекватна ответна реакция. \r\nПроектът предвижда като компетентни органи по мониторинг за изпълнението на Протокола да се определят от страна на Република България - Националната комисия за борба с трафика на хора и от страна на Република Северна Македония - Националната комисия за борба с трафика на хора и нелегалната миграция.", "date": "2019.05.22", "title": "България и Република Северна Македония ще си сътрудничат в областта на борбата срещу трафика на хора"}
{"url": "http://www.focus-news.net/news/2019/05/22/2660926/kathimerini-vartolomey-pristiga-v-gartsiya-za-da-poluchi-podkrepa-za-reshenieto-na-fener-za-ukrayna.html", "text": "Константинополският патриарх Вартоломей ще пристигне в Атина в сряда, където ще проведе разговори с архиепископа на Гръцката православна църква Йероним, които се очакват с голям интерес и които могат да обозначат нова ера на отношенията между ГПЦ и Фенер, пише електронното издание на вестник  Kathimerini . \r\nОчаква се по време на срещата Йероним да изрази подкрепата си за решението на Вселенската патриаршия от по-рано тази година за даване на автокефалия на Православната църква на Украйна. \r\nВ четвъртък Вартоломей ще открие Центъра Свети Порфирий за геронтология и социална подкрепа в Дилеси, Централна Гърция. Очаква се церемонията да привлече хиляди поклоници, а на нея ще присъства и президентът на Гърция Прокопис Павлопулос. \r\nВ петък Вартоломей се връща в Истанбул. \r\nПревод и редакция:", "date": "2019.05.22", "title": "Kathimerini: Вартоломей пристига в Гърция, за да получи подкрепа за решението на Фенер за Украйна"}
{"url": "http://www.focus-news.net/news/2019/05/22/2660937/rakovoditelyat-na-sgp-emiliya-rusinova-i-direktorat-na-sdvr-georgi-hadzhiev-shte-brifing-za-povdignatite-obvineniya-za-iztochvane-na-zdravnata-kasa-i-za-ubiystvoto-v-kv-orlandovtsi.html", "text": "Административният ръководител на Софийска градска прокуратура Емилия Русинова и директорът на СДВР Георги Хаджиев ще дадат подробности във връзка с повдигнатите обвинения за източване на Здравната каса и за убийството в кв. „Орландовци“ на брифинг от 14.00 часа в зала 2 на 4 етаж на Съдебната палата. Това съобщиха от пресцентъра на  Прокуратурата .", "date": "2019.05.22", "title": "Ръководителят на СГП Емилия Русинова и директорът на СДВР Георги Хаджиев ще брифинг за повдигнатите обвинения за източване на Здравната каса и за убийството в кв. „Орландовци“"}
{"url": "http://www.focus-news.net/news/2019/05/22/2660939/pravitelstvoto-predlaga-hristo-panev-da-bada-udostoen-s-orden-sv-sv-kiril-i-metodiy.html", "text": "Правителството предлага на Президента на Република България да издаде указ за награждаване на Христо Панев с орден „Св. Св. Кирил и Методий“ - първа степен за големите му заслуги в областта на културата. Това съобщиха от  правителствената информационна служба . \r\nХристо Панев е утвърден български художник в съвременното българско изкуство. Работи в областта на живописта, графиката, илюстрацията, оформлението на книги и монументалните изкуства. Произведенията му са повлияни от българската икона и българската фрескова живопис. Автор е на циклите „Фрески“, „Митологични сцени“ и „Библейски сюжети“. За монументалните работи работи в техниките сграфито и сухо фреско. \r\nХристо Панев е лауреат на множество български и чуждестранни награди, сред които - Международни салони за иновации - София /1997/ - златен медал; САЩ - Питсбърг /1998/ - златен медал; Кипър /1998/ - златен медал; Казабланка /1998/ - сребърен медал. \r\nУдостоен е с отличието „Почетен гражданин на Димитровград“ през 2002 г.  \r\nПравителството предлага също така с орден „Св. Св. Кирил и Методий“ - втора степен да бъдат удостоени Андрей Аврамов и Трифон Павлов за значимия им принос за развитието на културата и изкуството. Андрей Аврамов и Трифон Павлов са ерудирани, креативни и талантливи представители на съвременната българска култура и изкуство.", "date": "2019.05.22", "title": "Правителството предлага Христо Панев да бъда удостоен с орден „Св. Св. Кирил и Методий“"}
{"url": "http://www.focus-news.net/news/2019/05/22/2660940/aktualizirani-sa-zvenata-angazhirani-v-administriraneto-na-sistemata-na-sobstvenite-resursi-na-evropeyskiya-sayuz-v-republika-balgariya.html", "text": "Министерският съвет одобри Решение за изменение и допълнение на Решение №777 от 2015 г. за определяне на отговорните институции в Република България за прилагането на системата на собствените ресурси на бюджета на Европейския съюз. Това съобщиха от  правителствената информационна служба . \r\nС приетия документ се актуализират отговорните звена, изпълняващи функции във връзка със системата на собствените ресурси на Европейския съюз. Измененията се налагат поради настъпили административни промени в Агенция „Митници“ и отпадането на отговорността на други ведомства и звена за прилагането на системата.", "date": "2019.05.22", "title": "Актуализирани са звената, ангажирани в администрирането на системата на собствените ресурси на Европейския съюз в Република България"}
{"url": "http://www.focus-news.net/news/2019/05/22/2660941/evropeyski-izbori-2019-lilyana-pavlova-balgarskite-evrodeputati-ot-gerb-shte-rabotyat-za-poveche-sredstva-po-liniya-na-kohezionnata-politika.html", "text": "Българските евродепутати от ГЕРБ ще работят за повече средства по линия на кохезионната политика. Важно е европейската солидарност да достигне до най-малките населени места и да модернизира средата за живот. Освен това европейските средства дават добри стимули за развитие на българския малък и среден бизнес, а с това се увеличат и доходите на гражданите. Това каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес фирма за производство на продукти от слънчогледови семена и ядки в град Сливо поле /Община Сливо поле/, съобщиха от пресцентъра на  ПП ГЕРБ . Заедно с народния представител от ГЕРБ – Русе и областен координатор на партията Пламен Нунев, Павлова разговаря с работниците и служителите там. На срещата присъстваха още общински съветници от ГЕРБ, кметът на Община Сливо поле Валентин Атанасов и неговият заместник М. Чиликов. \r\nВъв фирмата работят 50 души, които обработват над 10 000 декара земеделска земя. Предприятието работи за износ, като предлага продуктите си в редица държави от Западна Европа. Павлова имаше възможност да се запознае в детайли с производствения процес и експортните възможности на дружеството. \r\nПо-рано кандидатът за евродепутат разгледа обновения площад „Демокрация“ и реконструкцията на градския парк с площадки за отдих, детска игра и спорт. Павлова оцени високо съвместната работа на законодателната и местната власт, като резултатите за подобряване жизнения стандарт на хилядите местни жители са видими във всяко малко населено място. Тя подчерта, че благодарение управлението на ГЕРБ и премиера Бойко Борисов България има силен глас в Европа.", "date": "2019.05.22", "title": "Европейски избори 2019: Лиляна Павлова: Българските евродепутати от ГЕРБ ще работят за повече средства по линия на кохезионната политика"}
{"url": "http://www.focus-news.net/news/2019/05/22/2660942/odobreni-sa-pet-razreshitelni-za-prouchvane-na-stroitelni-materiali.html", "text": "Одобрени са пет разрешителни за проучване на строителни материали. Това съобщиха от  правителствената информационна служба .  \r\n„Интерпром” ЕООД, гр. София, ще проучва строителни материали в площ „Ветрен дол”, разположена в землището на с. Паталеница, област Пазарджик, реши правителството. Разрешението за проучване се предоставя за срок от една година. През този период дружеството ще вложи минимум 55 хил. лв. в проучвателните дейности.  \r\n„Интерпром“ ЕООД ще проучва строителни материали и в площ „Извора“, разположена в землището на с. Черковна, община Търговище. В рамките на едногодишния срок на разрешението ще бъдат вложени минимум 45 хил. лв. в проучвателните дейности.  \r\nЗа срок от една година „Ескана“ АД ще проучва строителни материали в площ „Белите поляни“, разположена в землището на с. Близнаци, област Варна. В проучвателните дейности ще бъдат вложени минимум 31 хил. лв.  \r\nЕТ „Еврокварц-Иванка Ватова“, гр. Плевен, ще проучва строителни материали в площ „Осъм“, разположена в землището на гр. Летница, област Ловеч. Разрешението за проучване се предоставя за срок от една година. През този период дружеството ще вложи минимум 33 хил. лв. в проучвателните дейности.  \r\nMинимум 48 900 лева ще вложи „Девня трейд“ ООД в едногодишно проучване на строителни материали в площ „Голямата могила“, разположена в землището на с. Щипско, област Варна.", "date": "2019.05.22", "title": "Одобрени са пет разрешителни за проучване на строителни материали"}
{"url": "http://www.focus-news.net/news/2019/05/22/2660947/pravitelstvoto-odobri-nad-21-mln-leva-za-rabota-s-detsa-i-uchenitsi-ot-uyazvimi-grupi-i-za-obuchenie-v-zashtiteni-spetsialnosti.html", "text": "Министерският съвет одобри допълнителни трансфери в размер на 21 807 594 лв. по бюджетите на общините за 2019 г. за работа с деца и ученици от уязвими групи в детските градини и училищата и за допълнително финансиране за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда. Това съобщиха от  правителствената информационна служба . \r\nПредоставянето на допълнителните средства по бюджетите на общините за 2019 г. няма да доведе до въздействие върху държавния бюджет, тъй като необходимите средства са предвидени по бюджета на Министерството на образованието и науката за 2019 г.", "date": "2019.05.22", "title": "Правителството одобри над 21 млн. лева за работа с деца и ученици от уязвими групи и за обучение в защитени специалности"}
{"url": "http://www.focus-news.net/news/2019/05/22/2660946/shumen-26-godishna-zhena-e-bila-naranena-s-izstrel-v-oblastta-na-glavata.html", "text": "26-годишна жена е била наранена с изстрел в областта на главата, предаде репортер на  Радио „Фокус“-Шумен . За инцидента потвърдиха от ОДМВР-Шумен. Сигналът е бил подаден в дежурната част на полицията около 5.10 часа тази сутрин. По първоначална информация жената има рана от сачма в областта на ухото. Тя е приета в болницата в Шумен. Изясняват се обстоятелствата и причините за случая. \r\nИвелина ИВАНОВА", "date": "2019.05.22", "title": "Шумен: 26-годишна жена е била наранена с изстрел в областта на главата"}
{"url": "http://www.focus-news.net/news/2019/05/22/2660943/kyustendil-viktorina-na-tema-vakantsiya-zdravey-da-igraem-bezopasno-shte-se-provede-v-grada.html", "text": "Викторина на тема „Ваканция, здравей! Да играем безопасно!” ще се проведе в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Викторината ще започне от 13.00 часа в залата на читалище „Братство” – Кюстендил. Тя се организира от Полицията в града и в нея ще вземат участие ученици от всички учебни заведения в Кюстендил. Тя е заключителна част от Националната програма „Работа на полицията в училищата“, която има за цел да засили присъствието на полицейските служители в учебните заведения и да намали противообществените прояви и престъпления, извършвани от малолетни и непълнолетни. В тази връзка през цялата година децата се запознават с теми в областта на пътната безопасност, безопасните игри, вредата от психоактивните вещества. Специално внимание се обръща на изграждането на умения за овладяване на агресивното поведение сред подрастващите и разрешаването на конфликтни ситуации. \r\nВенцеслав ИЛЧЕВ", "date": "2019.05.22", "title": "Кюстендил: Викторина на тема „Ваканция, здравей! Да играем безопасно!” ще се проведе в града"}
{"url": "http://www.focus-news.net/news/2019/05/22/2660944/gl-insp-georgi-georgiev-gd-natsionalna-politsiya-sazdadena-e-organizatsiya-za-obezpechavane-na-sigurnostta-po-vreme-na-abiturientskite-balove-kakto-i-v-uchilishtata-taka-i-v-zavedeniyata.html", "text": "Създадена е организация за обезпечаване на сигурността по време на абитуриентските балове както и в училищата, така и в заведенията. Това каза на брифинг главен инспектор Георги Георгиев от Д „Национална полиция“, предаде репортер на  Агенция „Фокус“ .  „Провели сме срещи с училищните ръководства и органите на местната власт. Проведени са срещи с ръководствата на частните охранителни фирми“, каза още той. Георгиев допълни, че са проведени срещи и с представители на самите заведения. „На входа на заведенията ще има пропускателен режим. Самите управители на заведения са инструктирани по какъв начин да действат, ако видят лица с оръжия, употребили наркотични вещества и алкохол“, обясни той.   \r\nТеодора ПАТРОНОВА", "date": "2019.05.22", "title": "Гл. инсп. Георги Георгиев, ГД „Национална полиция“: Създадена е организация за обезпечаване на сигурността по време на абитуриентските балове както и в училищата, така и в заведенията"}
{"url": "http://www.focus-news.net/news/2019/05/22/2660938/prof-vladimir-ovcharov-e-predlozhen-za-udostoyavane-s-orden-sv-sv-kiril-i-metodiy.html", "text": "Правителството предлага на Президента на Република България да издаде указ за награждаване на акад. проф. д-р Владимир Овчаров с орден „Св. Св. Кирил и Методий“ - огърлие за особено значимите му заслуги за развитието на медицинската наука и образование. Това съобщиха от  правителствената информационна служба . \r\nАкад. Овчаров е професор по анатомия, хистология и цитология, а преподавателската му дейност в български и чуждестранни висши медицински училища продължава 49 години. Носител е на редица награди, дипломи и грамоти за изследователската си дейност и приноса си за развитието на медицината. Два пъти е избиран за „Лекар на годината“ от Български лекарски съюз - през 2003 г. за заслуги в областта на медицината, а през 2007 г. получава голямата награда за цялостна дейност. Носител е на Златен медал „Алберт Швайцер“ на Световната академия по медицина „Алберт Швайцер“. През 2014 г. е избран за „Лекар на Югоизточна Европа“ от The Southeast European Forum, а през 2018 г. е награден с орден Ave vitae на International Public Health Coordination Committee of Eurasian Medical Association. \r\nВ своето професионално развитие акад. Овчаров прави научни изследвания в различни области - невробиология, невроморфология, развитие и полови различия на централната нервна система, клетъчна биология, клетъчни мембрани, сърдечно-съдова система, двигателен апарат. \r\nОсвен научни достижения, акад. Овчаров има принос и за развитието на академични структури, като по негова инициатива са създадени Факултетът по обществено здраве към Медицински университет - София и департаментът по езиково обучение и студентски спорт. \r\nАкад. Овчаров е заемал високи постове във висши учебни заведения и редица български и международни научни организации - ръководител на катедра, ректор на Медицински университет - София в периода 1999 - 2008 г., председател на Българска национална академия по медицина, председател на Българското анатомично дружество и други.", "date": "2019.05.22", "title": "Проф. Владимир Овчаров е предложен за удостояване с орден „Св. Св. Кирил и Методий“"}
{"url": "http://www.focus-news.net/news/2019/05/22/2660950/odobreni-sa-dopalnitelni-transferi-po-byudzheta-na-obshtina-stara-zagora-za-2019-g.html", "text": "Правителството одобри допълнителни трансфери по бюджета на община Стара Загора за 2019 г. в размер на 300 хил. лв. Това съобщиха от  правителствената информационна служба . \r\nСредствата са за придобиване на поземлени имоти с обща площ 83 266 кв. м., находящи се в землището на с. Хрищени, община Стара Загора, с цел изграждане на техническа инфраструктура на територията на общината. Предоставянето им ще даде възможност за развитие на местната икономика и за повишаване на нейната конкурентоспособност. \r\nДопълнителните трансфери по бюджета на община Стара Загора се предоставят за сметка на преструктуриране на разходите и/или трансферите по централния бюджет за 2019 г.", "date": "2019.05.22", "title": "Одобрени са допълнителни трансфери по бюджета на община Стара Загора за 2019 г."}
{"url": "http://www.focus-news.net/news/2019/05/22/2660949/vasil-mihaylov-i-iriney-konstantinov-sa-predlozheni-za-udostoyavane-s-orden-stara-planina.html", "text": "Правителството предлага на Президента на Република България да издаде указ за награждаване на Васил Михайлов и Ириней Константинов с орден „Стара Планина“ - първа степен за изключително големите им заслуги в областта на културата и изкуството. Това съобщиха от  правителствената информационна служба . \r\nВасил Михайлов е български театрален и филмов актьор. Превъплащава се в повече от 200 роли, като най-голяма популярност му носи изпълнението на ролята на Петко Войвода в телевизионния сериал „Капитан Петко войвода“. Носител е на множество български и чуждестранни награди, сред които: „Златен век“ – огърлие на Министерство на културата, „Награда за мъжка роля“ – във филма „Герловска история“ на Х фестивал на българския филм – (Варна, 1971 г.) и др.  \r\nИриней Константинов е български актьор. Играл е на сцената на Драматичен театър „Стоян Бъчваров“- Варна, на театър „Сълза и смях“, а от 1984 г. играе в театър „София“. Има многократни участия в радио-театъра, литературни предавания на БНР и телевизионния театър. Носител е на „Награда за актьорско майсторство“ (Варна, 1975), Литературна награда на гр. Варна и др.", "date": "2019.05.22", "title": "Васил Михайлов и Ириней Константинов са предложени за удостояване с орден „Стара Планина“"}
{"url": "http://www.focus-news.net/news/2019/05/22/2660952/hristo-meranzov-i-doncho-papazov-sa-predlozheni-za-udostoyavane-s-orden-stara-planina.html", "text": "Правителството предлага на Президента на Република България да издаде указ за награждаване на Христо Меранзов с орден „Стара Планина“ - първа степен за изключително големите му заслуги в областта на физическото възпитание и спорта. Това съобщиха от  правителствената информационна служба . \r\nХристо Меранзов е дългогодишен зам.-председател и председател на Българската федерация по вдигане на тежести, а от 1976 до 1992 г. е член на борда и вицепрезидент на Международната федерация по вдигане на тежести. Като зам.-председател на БСФС Христо Меранзов ръководи подготовката за олимпиадата в Токио през 1964 г., а след това води цялостната спортно-учебна дейност на Съюза. В това си качество той разработва проекти за изграждане на национални системи за олимпийска подготовка, за детско-юношески спорт, за центрове за високо спортно майсторство в страната, за научно-приложна дейност в спорта и ръководи тяхното внедряване. Помагал е и за разкриване на спортни школи при построяването на стадиона и залите по борба в Община Харманли.  \r\nХристо Меранзов е автор на десетки книги, монографии, статии и др., между които: „За славата на спорта и честта на родината“ (1974 г.), „Система за олимпийска подготовка“ (1976 г.), „Анализ на програмата и участието на България на олимпийските игри“ (1980 г.), „Българският спорт“ (2008 г.), „Златният век на българския спорт“, (2012 г.), „Да върнем спорта на обществото“ (2013 г.), „Българският олимпийски спорт - възход и падение“ (2017 г.). \r\nУдостоен с най-високите отличия и звания от БСФС и от Международната федерация по вдигане на тежести и с почетен знак от ФИЛА (Международната федерация по борба). През 2017 е удостоен със званието „Почетен гражданин на Харманли“.  \r\nЗа удостояване с орден „Стара Планина“ - първа степен правителството предлага също Дончо Папазов за изключително големите му заслуги в областта на спорта, науката и журналистиката. \r\nДончо Папазов работи над 20 години като журналист в Българската национална телевизия. Депутат в 36-то Народно събрание и заместник-председател на Съюза на българските журналисти (1993-95 г.). През 2000 г. е експерт в Националния съвет за радио и телевизия. Рекордьор по гмуркане и участник в леководолазни археологически експедиции. Ръководител е на програмата „Планктон“ (1970-1982 г.), провеждана под егидата на Междуправителствената комисия по океанография на ЮНЕСКО, Българска академия на науките и вестник „Орбита“. Програмата продължава 12 години и преминава през 5 етапа: престой с рибарска лодка в Бургаски залив; прекосяване на Черно море с корабна спасителна лодка с платно; прекосяване на Атлантическия океан и на Пасифика със спасителна лодка с платна, обиколка на света с яхтата Тивия. \r\nДончо Папазов е автор на четири книги, описващи морските приключения, преведени на пет езика: „С 'Джу' през Атлантика“ (1975 г.), „С 'Джу' през Пасифика“ (1977 г.), „С Яна около света“ (1985 г.), „Невъзможният път“ (1994 г.). През 1977 г. Папазов е удостоен с орден „Народна република България“, I степен.", "date": "2019.05.22", "title": "Христо Меранзов и Дончо Папазов са предложени за удостояване с орден „Стара Планина“"}
{"url": "http://www.focus-news.net/news/2019/05/22/2660948/kyustendil-politsai-ot-grada-izzeli-9200-kasa-tsigari-bez-balgarski-aktsizen-banderol.html", "text": "Полицаи от Кюстендил са открили и иззели голямо количество цигари и нарязан тютюн, съобщиха от пресцентъра на  Областна дирекция на МВР – Кюстендил . При проведените процесуално-следствени действия в таванско помещение на жилищна кооперация в града са иззети 68 кг нарязан тютюн и 460 кутии цигари, съдържащи 9200 къса цигари без български акцизен бандерол. 34-годишният ползвател на помещението е задържан с полицейска заповед за 24 часа. По случая е започнато досъдебно производство, уведомен е дежурен прокурор.", "date": "2019.05.22", "title": "Кюстендил: Полицаи от града иззели 9200 къса цигари без български акцизен бандерол"}
{"url": "http://www.focus-news.net/news/2019/05/22/2660945/sofiya-10-dushi-sa-zadarzhani-za-poboy-nad-nadziratel-v-zatvornichesko-obshtezhitie-ot-zakrit-tip-kremikovtsi.html", "text": "На 21.05.2019 г. в 20.45 часа в гр. София, ж.к. „Надежда“, е нанесен побой над младши инспектор, надзирател в Затворническо общежитие от закрит тип „Кремиковци“. Това съобщиха от пресцентъра на   Министерство на правосъдието .  Във връзка със случая са задържани 10 лица. Служителят е прегледан в  УМБАЛСМ  „Пирогов“, където е установено, че има охлузвания по тялото. Изписан е за домашно лечение. По време на инцидента млaдши инспекторът е бил в отпуск по болест. По случая е образувано досъдебно производство.", "date": "2019.05.22", "title": "София: 10 души са задържани за побой над надзирател в Затворническо общежитие от закрит тип „Кремиковци“"}
{"url": "http://www.focus-news.net/news/2019/05/22/2660954/nsi-poseshteniyata-v-muzeite-prez-2018-g-sa-5-084-hil-i-sapostaveni-s-2017-g-namalyavat-s-05.html", "text": "Посещенията в музеите през 2018 г. са 5 084 хил. и съпоставени с 2017 г. намаляват с 0.5%. Това съобщиха от  НСИ .  Към 31.12.2018 г. в страната функционират 174 музея, регистрирани съгласно Закона за културното наследство, като по тематичен обхват 93 от тях са общи, а 81 - специализирани (вкл. художествени галерии). През 2018 г. движимите културни ценности, формиращи Националния музеен фонд, са  7 419 хил. фондови единици и в сравнение с 2017 г. техният брой се увеличава с 13 хиляди (0.2%). Цифровизирани са 368 хил. фондови единици, което е с 24 хил. повече спрямо предходната година. \r\nПосещенията в музеите през 2018 г. са 5 084 хил. и съпоставени с 2017 г. намаляват с 0.5% . Приблизително една четвърт от тях (1 025 хил.) са осъществени в дните със свободен вход. Регистрирано е увеличение на посещенията на чужденци в музеите - със 147 хил., или с 13.2% спрямо предходната година. \r\nОбщите приходи на музеите през 2018 г. са 68 879 хил. лв., като от тях размерът на бюджетната субсидия е 50 617 хил. лв. (73.5%), приходите от посещения са 9 841 хил. лв. (14.3%) и от европейски програми и проекти - 1 412 хил. лева (2.0%).  \r\nОбщият персонал на музеите през 2018 г. е 3 296 души и се увеличава с 2.2% в сравнение с 2017 година. \r\nПрез 2018 г. в музеите са използвани 1 535 компютъра за административни цели, 670 - за съхранение на бази данни, и 228 - за предоставяне на данни на посетителите.", "date": "2019.05.22", "title": "НСИ: Посещенията в музеите през 2018 г. са 5 084 хил. и съпоставени с 2017 г. намаляват с 0.5%"}
{"url": "http://www.focus-news.net/news/2019/05/22/2660955/evropeyski-izbori-2019-sergey-stanishev-bsp-za-balgariya-bitkata-s-bednostta-e-nashiyat-parvi-prioritet.html", "text": "Винаги, когато БСП е в управлението, повишаваме доходите, защото човешкият капитал е най-важният за една нация. Това е основната битка и на социалистите в Европа. без човешки ресурс няма икономически растеж, няма чуждестранни инвестиции. Има само демографска катастрофа”, заяви при посещението  си в Ямбол  президентът на ПЕС и кандидат за евродепутат от листата на \"БСП за България\" Сергей Станишев. Това съобщиха от пресцентъра на  БСП . \r\n„България загуби много от своето зеленчукопроизводство и животновъдство. Сега е моментът при преговорите за новия Програмен период да се направи анализ на ефективността на евросредствата и да се коригира политиката, за да може България да възстанови позициите си в тези производства“, коментира Станишев. \r\nВ Болярово и Елхово той се срещна с жителите и отговори на въпросите им за политическата ситуация в Европа, както и за стратегията на европейската левица за евроизборите. „Имаме шанс да направим силен европейки отбор с 9 премиери в Европейския съвет, с прогресивно мнозинство в ЕП и с наш председател на ЕК, в лицето на Франс Тимерманс\"- каза Станишев. Той заяви, че няма да има националистическо цунами, а митовете за слабо представяне на левицата са неверни „Призовавам  хората да не разпиляват вота си за малки партии, които няма да прескочат бариерата. Ако искат да накажат ГЕРБ – да гласуват за \"БСП за България“, завърши Сергей Станишев.", "date": "2019.05.22", "title": "Европейски избори 2019: Сергей Станишев, \"БСП за България\": Битката с бедността е нашият първи приоритет"}
{"url": "http://www.focus-news.net/news/2019/05/22/2660956/nsi-prez-2018-g-v-stranata-sa-organizirani-15-155-predstavleniya-poseteni-ot-2-389-hil-zriteli-kato-spryamo-2017-g-poseshteniyata-se-uvelichavat-sas-75.html", "text": "През 2018 г. в действащите 75 театъра в страната са организирани 15 155 представления, посетени от 2 389 хил. зрители, като спрямо 2017 г. представленията намаляват с 1.2%, докато посещенията се увеличават със 7.5%. Това съобщиха от  НСИ . Средният брой посетители на едно представление също се увеличава - от 145  през 2017 г. на 158  през 2018 година. Разпределението на театрите по вид и реализирани постановки през 2018 г. е следното: \r\n36 драматични театъра с 6 360 представления; 23 куклени театъра с 5 216 представления; 7 драматично-куклени театъра с 2 194 представления; 7 оперни и балетни театъра с 1 022 представления; 2 оперетни театъра с 363 представления.  \r\nПрез 2018 г. в страната развиват дейност 51 музикални колектива - 5 филхармонии, 25 професионални ансамбъла за народни песни и танци и 21 оркестъра. Представленията на тези колективи се увеличават с 1.6%, а посещенията намаляват с 0.1% в сравнение с 2017 година. \r\nДружества, сдружения и музикални компании са организирали следните прояви през 2018 година: естрадни (поп, рок, фолк и др.) - 547 концерта, посетени от 229.9 хил. лица; фолклорни - 139 концерта, посетени от 55.4 хил. лица; камерни и симфонични - 122 концерта, посетени от 36.8 хил. лица.", "date": "2019.05.22", "title": "НСИ: През 2018 г. в страната са организирани 15 155 представления, посетени от 2 389 хил. зрители, като спрямо 2017 г. посещенията се увеличават със 7.5%."}
{"url": "http://www.focus-news.net/news/2019/05/22/2660957/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Обявявайки концепцията си за срещата със сръбската делегация на 1 юли в Париж, президентът на Косово Хашим Тачи още веднъж заявим че на разговорите, организирани от френския президент Еманюел Макрон, ще изрази подкрепата си за идеята Прешево, Медвежда и Буяновац да се присъединят към територията на Косово, пише белградският ежедневник  „Вечерне новости“ . \r\nСпоред него това би било „коригиране на историческата несправедливост“: \r\n„Виждам, че е необходимо да се коригира границата, без да се засяга един сантиметър от територията на \"Република Косово\". Аз съм за корекция, а не за размяна и ще представя тази идея в Париж“. \r\nПодобен подход от страна на косовската страна едва ли ще допринесе за излизането на диалога от задънената улица, която е основната цел на обявената среща във френската столица, договорена на срещата в Берлин на 29 април, която приключи без конкретни резултати. \r\nПо отношение на плана на косовския държавен глава, министърът на отбраната на Сърбия Александър Вулин заяви пред „Новости“, че Сърбия е победена в Косово през 1999 година от стратегически бомбардировачи и ракети „Томахоук“, а не „от групата разбити шиптарски терористи“. \r\n„Нито тогава, нито сега, шиптарите, с Тачи и без него, са решавали за себе си, или за Сърбия. Вучич решава в съответствие с интересите на Сърбия, а Тачи решава каквото му се каже. Затова и говори глупости и безсмислици, защото знае, че това, което говори, не задължава никого и нищо“. \r\nОтносно подготовката на Прищина за срещата на върха в Париж, Тачи разговаря с албанския премиер Еди Рама във вторник, а вечерта преди това президентът на тази страна Илир Мета и премиерът на Косово Рамуш Харадинай вечеряха в пристанището на Дуръс, където те също така обсъждаха отношения Белград и Прищина и „граничния въпрос между Сърбия и Косово“. \r\nКоментирайки неотдавнашното изявление на кмета на Буяновац Шаиф Камбери, че сливането на Прешевската долина с Косово ще бъде най-доброто решение, сръбският президент Александър Вучич заяви във вторник, че това са само желанията на отделни лица, но реалността е много по-различна. Говорейки за среща, която ще има с представители на сърбите от Косово в петък, Вучич каза, че не би искал никой да има големи очаквания по въпроса за Косово, а да бъде „твърдо на земята“ и да се бори по никакъв начин за интересите на сръбския народ. \r\nДва дни след срещата с косовските сърби, президентът ще представи пред Скупщината в Белград  доклад за ситуацията в Косово. \r\n*** Премиерът на Косово Рамуш Харадинай и албанският президент Илир Мета са провели среща, предава прищинското издание  Gazeta Express . \r\nХарадинай сподели снимка от срещата във „Фейсбук“ и добави следния текст: „С президента Илир Мета споделяме едни и също политически позиции за важни теми за Косово и Албания“. \r\nАлбанският държавен глава също писа в социалните мрежи, за да потвърди срещата: „Беше удоволствие да обменя мнения с премиера Рамуш Харадинай за общите ни възгледи и предизвикателства, които засилват отношенията между двете страни и нашето общо европейско бъдеще“. \r\n*** Сръбската православна църква няма искрени намерения за решаване на проблемите, които има с почти всички православни църкви на балканските държави и се опитва да се представи като жертва на дискриминация и гонения, особено в съседните страни Македония и Черна гора. Това, според църковните анализатори, може да се заключи от ифицалната декларация на Светия архиерейски събор на СПЦ, който се проведе от 11 до 18 май тази година, където тя се представя като жертва и нарича държавите в пространството, което някога е било под нейна юрисдикция, „така нареченият регион, държавите, издигнали се от отломките на бивша Югославия“, пише вестник  \"Нова Македония\"  в материал, представен без редакторска намеса. \r\n„Състоянието на нашата автономна Охридска Архиепископия в Република Северна Македония е тежко,  но засега няма пряко преследване на Йован Вранишковски, епископите и монасите, но често пъти над главите им виси ново наказателно преследване. \r\nНашата църква и в бъдеще, както и досега, е за диалог с тамошната църква, която от десетилетия функционира в разкол, и се обявява за решаване на проблема на автентична канонична основа“, пише в изявлението от Събора на СПЦ. \r\nВ тази връзка религиозните анализатори твърдят, че Сръбската църква, с политиката си на спорове, е основната причина, че има проблеми не само с \r\n \r\n„Всички тези проблеми продължават дълги години точно заради липсата на искреност в тяхното решаване“, добавят експертите. \r\nНа Светия архиерейски събор на СПЦ също така е взето решение да се поднови диалога с МПЦ-ОА в посока на решаване на статута на Македонската църква. Това решение на СПЦ идва в същия период, когато и Вселенската патриаршия постави македонския църковен въпрос на дневен ред за разглеждане и решаване. \r\nЦърковните анализатори добавят и че епископите от МПЦ-ОА трябва да останат твърдо на своето историческо решение да се борят за признаване на автокефалията на Македонската църква чрез процедурата по обжалване, която заведоха пред Вселенската патриаршия преди една година и която само преди десетина дни влезе за разглеждане в дневния ред. \r\n„Всички решения на македонските владици трябва да бъдат ясни и прецизни, за да се проявят като достойни защитници на духовността, истината и същината на своята национална православна църква“, призовават църковните експерти. \r\nТе също така смятат, че МПЦ-ОА трябва да изчакат изясняване и позиция от Вселенската патриаршия по нейния въпрос, защото това е последната инстанция, която може да й даде Томос за автокефалия. Те казват, че сега политическата ситуация в Македония изглежда различна и има благоприятен климат за решаване на дългогодишния църковен проблем, особено след промяната на името на държавата, както и след края на президентските избори в страната. \r\n***  Константинополският патриарх Вартоломей ще пристигне в Атина в сряда, където ще проведе разговори с архиепископа на Гръцката православна църква Йероним, които се очакват с голям интерес и които могат да обозначат нова ера на отношенията между ГПЦ и Фенер, пише електронното издание на вестник  Kathimerini . \r\nОчаква се по време на срещата Йероним да изрази подкрепата си за решението на Вселенската патриаршия от по-рано тази година за даване на автокефалия на Православната църква на Украйна. \r\nВ четвъртък Вартоломей ще открие Центъра Свети Порфирий за геронтология и социална подкрепа в Дилеси, Централна Гърция. Очаква се церемонията да привлече хиляди поклоници, а на нея ще присъства и президентът на Гърция Прокопис Павлопулос. \r\nВ петък Вартоломей се връща в Истанбул.", "date": "2019.05.22", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/05/22/2660958/evropeyski-izbori-2019-smetnata-palata-ostavat-tri-dni-do-krayniya-srok-uchastnitsite-v-izborite-da-podadat-informatsiyata-za-predizbornata-si-kampaniya.html", "text": "Остават само 3 дни за подаването на задължителната информация за Единния регистър по Изборния кодекс (ЕРИК). Съгласно Изборния кодекс участниците в изборите за членове на Европейския парламент от Република България - партии, коалиции от партии и инициативни комитети, са длъжни да подават по време на предизборната кампания всяка новопостъпила информация в срок до 7 дни от възникването й за включване в ЕРИК. Това съобщиха от пресцентъра на  Сметната палата . \r\nЕРИК ще бъде затворен за подаване на информацията в края на деня (24 ч.) на 25 май 2019 г. \r\nЗа ЕРИК задължително се подава информацията за: \r\n- дарителите, видът, целта, размерът или стойността на направените дарения;  \r\n-имената на кандидатите и на членовете на инициативните комитети, които са предоставили средства, и размерът на средствата; \r\n- имената на физическите лица, предоставили за безвъзмездно ползване вещи или услуги за предизборната кампания, срокът на ползването, видът и описанието на предоставените за ползване вещи и видът на услугите; \r\n- декларациите за произхода на дарените средства, декларациите за произхода на средствата на кандидатите и на членовете на инициативните комитети и декларациите на физическите лица за собственост на предоставените за безвъзмездно ползване вещи; \r\n- наименованията на социологическите агенции и на рекламните агенции, както и на агенциите за осъществяване на връзки с обществеността, с които партиите, коалициите и инициативните комитети работят. \r\nЗа неподаването на задължителната информация за включване в ЕРИК, на лицето, което представлява партията или инициативния комитет, или на лицата, които представляват коалицията, се налага глоба от 3000 до 10 000 лв. \r\nСправка от ЕРИК за обобщените данни за извършени дарения, предоставени услуги, подадени декларации към 10.00 ч днес: \r\n- Общ брой на направените дарения: 364; \r\n- Общ брой на направени парични дарения: 362;  \r\n- Общ размер на направените парични дарения: 302 390,34 лв.;  \r\n- Общ брой на направени непарични дарения: 2; \r\n- Обща стойност на направените непарични дарения: 1 006,00 лв.; \r\n- Общ брой на безвъзмездно предоставени движимо и недвижимо имущество и услуги:\t402;  \r\n- От тях общ брой на безвъзмездно предоставено движимо имущество: 382  \r\n- От тях общ брой на безвъзмездно предоставено недвижимо имущество: 2  \r\n- От тях общ брой на предоставени услуги: 18.  \r\n- Общ брой на декларациите за произхода на средствата на кандидатите и на членовете на инициативните комитети:\t44  \r\n- Общ брой на социологическите и рекламните агенции, както и на агенциите за осъществяване на връзки с обществеността:\t682  \r\nЕРИК е достъпен през интернет страницата на Сметната палата. \r\nФинансирането на приходите и разходите, свързани с предизборната кампания, на стойност над 1000 лв., се извършва по банков път. \r\nДарението от едно физическо лице за една партия или коалиция, за един инициативен комитет и регистрирания от него кандидат, съответно кандидати, не може да надхвърля повече от 10 000 лв. за една календарна година. \r\nФизически лица във връзка с предизборната кампания може да предоставят за безвъзмездно ползване на партия, коалиция или инициативен комитет само собствени движими и недвижими вещи, както и да им предоставят безвъзмездни услуги, извършени само с личен труд. \r\nПартия, коалиция или инициативен комитет във връзка с предизборната кампания не може да получава: \r\n- анонимни дарения под каквато и да е форма. Дарения, за които не е посочено ЕГН, се приема, че също са анонимни; \r\n- средства от юридически лица и от еднолични търговци; \r\n- средства от чуждестранни физически лица, с изключение на лицата - граждани на друга държава - членка на Европейския съюз, които имат избирателни права по кодекса; \r\n- 5. средства от чужди правителства или от чуждестранни държавни предприятия, чуждестранни търговски дружества или чуждестранни организации с идеална цел. \r\nСубектите по т. 2–5 не може да предоставят във връзка с предизборната кампания движими и недвижими вещи за безвъзмездно ползване, както и безвъзмездни услуги под каквато и да е форма. \r\nЗабранено е безплатното използване на публичен административен ресурс.", "date": "2019.05.22", "title": "Европейски избори 2019: Сметната палата: Остават три дни до крайния срок участниците в изборите да подадат информацията за предизборната си кампания"}
{"url": "http://www.focus-news.net/news/2019/05/22/2660959/kardzhali-58-godishen-mototsikletist-e-katastrofiral-po-patya-mezhdu-selata-svobodinovo-i-beli-vir.html", "text": "58-годишен мотоциклетист с 2,98 промила алкохолна проба катастрофирал  снощи около 19 часа по пътя от село Свободиново към разклона за село Бели вир. Това съобщиха от пресцентъра на  ОДМВР-Кърджали . На завой водачът изгубил контрол над управлението, блъснал се в мантинела  и паднал на пътното платно. Пострадалият бил прегледан на място от екип на Спешна помощ в село Черноочене. Отказал е кръвна проба за химически анализ. По случая е образувано бързо производство по чл.343б, ал.1 от Наказателния кодекс за управление на МПС след употреба на алкохол над 1,2 промила.", "date": "2019.05.22", "title": "Кърджали: 58-годишен мотоциклетист е катастрофирал по пътя между селата Свободиново и Бели вир"}
{"url": "http://www.focus-news.net/news/2019/05/22/2660960/mvnr-preduprezhdava-za-povishen-risk-ot-eskalatsiya-na-naprezhenieto-v-indoneziya.html", "text": "Във връзка с планираното за днес обявяване на резултатите от президентските и парламентарни избори в Индонезия и произтичащия от това повишен риск от ескалация на напрежението в страната, Министерството на външните работи препоръчва на българските граждани да избягват места, където се провеждат протести, демонстрации или се наблюдава по-голямо струпване на хора, да следят местните медии относно развитието на ситуацията по сигурността в дните преди и след обявяването на резултатите и да се съобразяват стриктно с препоръките на местните власти. Това съибщават от пресцентъра на  МВнР . \r\nОт министерството предупреждават българските граждани да носят със себе си документ за самоличност и да проявяват повишено внимание по отношение на съмнителни предмети или хора с подозрително поведение. \r\nМестните полицейски власти информират за вероятност от извършване на терористични нападения в деня на обявяване на резултатите. При необходимост, българските граждани могат да се свържат с посолството на България в Джакарта на тел. + 62 21 390 4048 или при извънредна ситуация и в извънработно време на денонощния дежурен тел. +62 812 9600 0691. \r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg. \r\nМВнР препоръчва на българските граждани, при пътувания в чужбина, да се възползват от възможността да се регистрират в рубриката \"Пътувам за…” на следния адрес:  .", "date": "2019.05.22", "title": "МВнР предупреждава за повишен риск от ескалация на напрежението в Индонезия"}
{"url": "http://www.focus-news.net/news/2019/05/22/2660961/evropeyski-izbori-2019-ivo-hristov-bsp-za-balgariya-balgarskite-medii-se-konkurirat-koya-parva-nyama-da-intervyuira-bratovcheda-radi.html", "text": "Българските медии се конкурират коя първа НЯМА да интервюира братовчеда Ради и НЯМА да заснеме къщата в Барселона. Това написа кандидатът за евродепутат от \"БСП за България\" Иво Христов във Фейсбук по повод разкритията, които направи Елена Йончева и сигналите, които подаде до прокуратурата, съобщиха от пресцентъра на  БСП  и припомниха, че Радослав Иванов - братовчед на Бойко Борисов, с когото премиерът твърди, че не разговаря от години, според документи от Търговския регистър, управлява фирми, които са били собственост на Бойко Борисов. Днес водачът на листата на \"БСП за България\" Елена Йончева показа още документи, които показват заменка,  направена в полза на братовчеда на Борисов докато той е кмет на София.", "date": "2019.05.22", "title": "Европейски избори 2019: Иво Христов, \"БСП за България\": Българските медии се конкурират коя първа няма да интервюира братовчеда Ради"}
{"url": "http://www.focus-news.net/news/2019/05/22/2660962/kardzhali-63-godishna-zhena-e-bila-blasnata-na-peshehodna-pateka-mezhdu-ulitsite-republikanska-i-stefan-stambolov-nastanena-e-za-lechenie.html", "text": "63-годишна жена е била блъсната на пешеходна пътека между улиците „Републиканска“ и „Стефан Стамболов“ в Кърджали снощи от лек автомобил „Опел“, управляван от 46-годишна жена. Това съобщиха от пресцентъра на  ОДМВР-Кърджали . Пострадалата е била транспортирана до болницата в Кърджали и настанена за лечение със счупени ребра. Дежурна оперативна група от РУ-Кърджали е извършила оглед на мястото на произшествието. Образувано е досъдебно производство и работата продължава с разследващ полицай.", "date": "2019.05.22", "title": "Кърджали: 63-годишна жена е била блъсната на пешеходна пътека между улиците „Републиканска“ и „Стефан Стамболов“, настанена е за лечение"}
{"url": "http://www.focus-news.net/news/2019/05/22/2660951/balgariya-podkrepya-kandidaturite-na-14-sadii-za-obshtiya-sad-na-es.html", "text": "Министерският съвет взе решение, според което България ще подкрепи кандидатурите на 14 съдии на Общия съд на ЕС. Въпросът за назначаването на съдиите ще бъде разгледан на 29 май в Брюксел на заседанието на ниво представители на правителствата на държавите членки (КОРЕПЕР II). Това съобщиха от  правителствената информационна служба . \r\nСпоред Договора за функционирането на ЕС на всеки три години се извършва частична подмяна на съдиите в Общия съд, като членовете, чийто мандат изтича, могат да бъдат преизбирани.", "date": "2019.05.22", "title": "България подкрепя кандидатурите на 14 съдии за Общия съд на ЕС"}
{"url": "http://www.focus-news.net/news/2019/05/22/2660963/sofiya-47-godishen-mazh-e-pochinal-sled-kato-silniyat-vyatar-e-saboril-varhu-nego-tuhli-ot-podpokrivnata-konstruktsiya-na-kashta-v-bozhurishte.html", "text": "Около 12.47 часа на 21 май в Районно управление на МВР-Сливница бил подаден сигнал, че по време на ремонтни дейности в къща в Божурище, вследствие на силен вятър са паднали тухли от подпокривната конструкция, които са причинили наранявания в областта на главата на 47-годишен мъж. Това съобщиха от  ОДМВР-София . Пострадалият е транспортиран в болница с опасност за живота, като по- късно е починал. Извършен е оглед на местопроизшествието. Образувано е следствено дело.", "date": "2019.05.22", "title": "София: 47-годишен мъж е починал, след като силният вятър е съборил върху него тухли от подпокривната конструкция на къща в Божурище"}
{"url": "http://www.focus-news.net/news/2019/05/22/2660964/sport-chelsi-tryabva-da-zaplati-neustoyka-v-palen-razmer-na-antonio-konte.html", "text": "Челси е получил нареждане да покрие в пълен размер годишната заплата на Антонио Конте за последните 12 месеца по неговия договор. Сумата възлиза на 9 милиона паунда. Италианският специалист, който завоюва шампионска титла и ФА Къп по време на двата си сезона начело, беше уволнен през лятото на 2018-а, макар и именно с него начело да стартира лятната подготовка. \r\nТова е поредното подобно плащане за собственика на клуба Роман Абрамович във връзка с уволнен мениджър. Откакто руснакът придоби собствеността над Челси през 2003 година той е платил над 90 милиона паунда под формата на неустойки към преждевременно освободени наставници.", "date": "2019.05.22", "title": "Спорт: Челси трябва да заплати неустойка в пълен размер на Антонио Конте"}
{"url": "http://www.focus-news.net/news/2019/05/22/2660968/evropeyski-izbori-2019-kandidatat-za-evrodeputat-ot-bsp-valeri-zhablyanov-ikonomikata-na-balgariya-tryabva-da-poluchi-tlasak-i-vazmozhnost-za-rast-na-zaplati.html", "text": "За България тези избори също са решаващи. От избора на 26 май ще зависи това - в страната да има ново управление, ново парламентарно мнозинство с нови приоритети. Половината от работната ръка и трудов потенциал са изгубени, няма как по този начин да разчитаме на догонващо развитие по отношение на останалите страни в Съюза. Икономиката на България трябва да получи тласък и да има възможност за чувствителен ръст на заплати, социални плащания и подобряване на трудовото законодателство. Това заяви кандидатът за евродепутат от листата на „БСП за България” Валери Жаблянов на среща в Хасково. \r\n„Европа е на кръстопът. Европа е изправена пред важен избор- или управление на социалистическите партии, или управление на десницата отново, чиято управленска философия за Европа доведе до гръцката и португалската финансова криза, бунтовете на „жълтите жилетки” във Франция, напрежение вътре в ЕС между отделните държави, развитите държави и периферията”, каза още той. По неговите думи тези избори се явяват решаващи за това- накъде ще поеме ЕС след избора на нов парламент. „В края на миналата година е имало очаквания за прилив на гласове към националистическите партии и крайната десница, ситуацията от последните месеци е различна. Наблюдава се процес на консолидиране на левите партии в Европа”, обясни той. \r\n„Посрещаме последната седмица преди изборите с оптимизъм за успешно представяне на БСП. Оптимизъм за това, че българските граждани с леви политически убеждения ще дадат своя глас за бюлетина №18 и за нашата листа за Европейския парламент“, допълни той. По неговите думи, докато в първите дни от кампанията се е забелязвало някаква апатия, днес нещата са променени и БСП успя да представи своята управленска алтернатива за развитието на Европейския съюз и България. Според него гражданите са заредени с очаквания за една по-справедлива България, едно по-ефективно държавно управление и едно по-сериозно авторитетно присъствие на българската държава във всички институции и органи за управление на ЕС. \r\nПо-рано през деня Валери Жаблянов се срещна с жители на с. Узунджово. Той посети мемориалния комплекс и музейната експозиция, посветени на историята на летище  Узунджово. „Гигантска е разликата между едно село в България и едно в Унгария. Там има обществен живот, млади хора, производствени мощности, работни места. Въпросът не опира до това колко хора живеят в едно населено място, по-важно е какъв е цялостният подход, цялостната политика. Длъжни сме да създадем условия за поминък в селата, да създадем условия младите да се върнат” подчерта Жаблянов.", "date": "2019.05.22", "title": "Европейски избори 2019: Кандидатът за евродепутат от БСП Валери Жаблянов: Икономиката на България трябва да получи тласък и възможност за ръст на заплати"}
{"url": "http://www.focus-news.net/news/2019/05/22/2660967/pernik-desetki-zhiteli-na-grada-se-pomoliha-za-zdrave-i-blagodenstvie-na-moleben-po-povod-sedmata-godina-ot-silnoto-zemetresenie.html", "text": "Десетки перничани се помолиха за здраве и благоденствие на молебен по повод седмата година от силното земетресение. Църковната служба отслужи Белоградчишкият епископ Поликарп, който поздрави и благослови всички пред храм \"Свети Иван Рилски\". Това съобщиха от пресцентъра на  Общината .  \r\nНа 22 май преди 7 години, минути след 03.00 часа, Пернишко беше разлюляно от трус със сила 5,8 по скалата на Рихтер. \r\nНа светия ритуал присъстваха кметът на Перник Вяра Церовска и екипът й, народният представител д-р Александър Александров, председателят на Общинския съвет Иво Савов, зам. областните управители и кметът на кв. \"Изток\" Емил Костадинов.  \r\n„22 май е запомняща се дата за всеки перничанин. Близо 27 млн. лева са вложени от правителството за възстановяване на сграден фонд, възстановителни дейности, общинска собственост и храмове. Седем години след това земетресение всеки един от нас, съвременник на този ден, си го спомня и наистина се страхува от това, което се случи“, отбеляза д-р Вяра Церовска. Тя подчерта, че земетресението не е отнело човешки живот, а в голямата си част разрушенията от него вече са поправени. „Дори и тази година направихме възможно отново от  Междуведомствената комисия за възстановяване и подпомагане към Министерски съвет бедствия и аварии да се справим с възстановяване на читалищата в Драгичево, Бела вода, Кралев дол, Рударци и Кладница“, обясни д-р Вяра Церовска \r\nСлед службата на миряните беше раздадена боб чорба.", "date": "2019.05.22", "title": "Перник: Десетки жители на града се помолиха за здраве и благоденствие на молебен по повод седмата година от силното земетресение"}
{"url": "http://www.focus-news.net/news/2019/05/22/2660966/nsi-registriranite-chitateli-v-bibliotekite-prez-2018-g-sa-s-36-po-malko-v-sravnenie-s-2017-g.html", "text": "През 2018 г. броят на библиотеките с фонд над 200 хил. библиотечни единици остава непроменен спрямо предходната година (47). Това съобщиха от  НСИ .  Общият им фонд се състои от 34 320 хил. библиотечни документа (фиг. 3) - книги, продължаващи издания - вестници, списания, бюлетини и др., като в структурата му с най-висок дял са книгите - 55.3% (18 971 хил.), следвани от другите библиотечни документи (аудио-визуални, електронни, графични и картографски издания, микроформи, патенти и стандарти) - 29.7% (10 179 хил.), и продължаващите издания - 15.1% (5 170 хиляди).  Регистрираните читатели са 239 хил., което е с 3.6% по-малко в сравнение с предходната година, докато посещенията се увеличават с 6.7% и достигат 4 563 хиляди. Заетият библиотечен фонд е 6 676 хил. библиотечни единици  \r\nВ Националната библиотека „Св.св. Кирил и Методий“ през 2018 г. има регистрирани 8 193 хил. библиотечни документа, или със 72 хил. повече в сравнение с предходната година. Библиотечният фонд  в 26-те регионални библиотеки в областните центрове е 11 899 хил. библиотечни единици, като заетият библиотечен фонд в тях се увеличава с 3 хил. (0.1%) в сравнение с 2017 година.  Филмово производство  През 2018 г. са произведени общо 77 пълнометражни, късометражни и среднометражни филма, в това число 46 за киномрежата, 30 за телевизията, включващи 6 сериалa с общо 331 епизода. Произведените пълнометражни филми са 30 (29 за киномрежата и 1 за телевизията) и се увеличават с 5 (20.0%) спрямо предходната година.  Произведените късометражни и среднометражни филми са 47, от които 13 игрални, 28 документални и образователни и 6 анимационни. В сравнение с 2017 г. производството на този вид филми намалява с 34, или 42.0%.  \r\nВ края на 2018 г. кината в страната са 69, а киноекраните - 226, като броят им остава непроменен спрямо 2017 година. Мултиплексите  са 11 и в тях са осъществени 61.6% от всички прожекции и 68.1% от посещенията. През 2018 г. в сравнение с предходната година прожекциите в кината намаляват с 2.1%, а посещенията - с 11.3%. Прожектирани са 8 575 филма, които според националността им се разпределят, както следва: 1 077 български, 2 359 европейски, 4 463 от САЩ и 676 от други страни. Най-голям е броят на кината в Югозападния район - 22 със 173 хил. прожекции, посетени от 2.7 млн. зрители. В столицата функционират 16 кина със 101 екрана, в които са прожектирани 2 722 филма. Радиопрограмна дейност \r\nПрез 2018 г. в страната функционират 83 регистрирани и лицензирани радиооператори, които са излъчили 727.0 хил. часа радиопредавания,  или с 0.5% (3.4 хил. часа) повече в сравнение с 2017 година. Най-голям е делът на излъчените музикални предавания - 52.5%, следван от новините (бюлетини, коментари, спортни новини и прогнози за времето) - 11.8%  Телевизионна програмна дейност  \r\nПрез 2018 г. в страната функционират 116 регистрирани и лицензирани български телевизионни оператора, което е с един по-малко от предходната година. Телевизиите с наземно разпръскване и тези по кабел и сателит са излъчили програми с обща продължителност 742.8 хил. часа, или с 0.9% по-малко в сравнение с 2017 година. Специализираните предавания (фиг. 8) са разпределени по часове, както следва: \r\n- художествени предавания (игрални, телевизионни и видеофилми) - 166.2 хил. часа; \r\n- музикални предавания - 92.2 хил. часа; \r\n- новини (бюлетини, коментари, спортни новини и прогнози за времето) - 72.1 хил. часа; \r\n- реклами -  57.6 хил. часа;  \r\n- образователни предавания - 12.0 хил. часа.", "date": "2019.05.22", "title": "НСИ: Регистрираните читатели в библиотеките през 2018 г. са с 3,6 % по-малко в сравнение с 2017 г."}
{"url": "http://www.focus-news.net/news/2019/05/22/2660953/vecherne-novosti-sarbiya-na-1-yuli-v-parizh-hashim-tachi-shte-poiska-yuzhna-sarbiya.html", "text": "Обявявайки концепцията си за срещата със сръбската делегация на 1 юли в Париж, президентът на Косово Хашим Тачи още веднъж заявим че на разговорите, организирани от френския президент Еманюел Макрон, ще изрази подкрепата си за идеята Прешево, Медвежда и Буяновац да се присъединят към територията на Косово, пише белградският ежедневник  „Вечерне новости“ . \r\nСпоред него това би било „коригиране на историческата несправедливост“: \r\n„Виждам, че е необходимо да се коригира границата, без да се засяга един сантиметър от територията на \"Република Косово\". Аз съм за корекция, а не за размяна и ще представя тази идея в Париж“. \r\nПодобен подход от страна на косовската страна едва ли ще допринесе за излизането на диалога от задънената улица, която е основната цел на обявената среща във френската столица, договорена на срещата в Берлин на 29 април, която приключи без конкретни резултати. \r\nПо отношение на плана на косовския държавен глава, министърът на отбраната на Сърбия Александър Вулин заяви пред „Новости“, че Сърбия е победена в Косово през 1999 година от стратегически бомбардировачи и ракети „Томахоук“, а не „от групата разбити шиптарски терористи“. \r\n„Нито тогава, нито сега, шиптарите, с Тачи и без него, са решавали за себе си, или за Сърбия. Вучич решава в съответствие с интересите на Сърбия, а Тачи решава каквото му се каже. Затова и говори глупости и безсмислици, защото знае, че това, което говори, не задължава никого и нищо“. \r\nОтносно подготовката на Прищина за срещата на върха в Париж, Тачи разговаря с албанския премиер Еди Рама във вторник, а вечерта преди това президентът на тази страна Илир Мета и премиерът на Косово Рамуш Харадинай вечеряха в пристанището на Дуръс, където те също така обсъждаха отношения Белград и Прищина и „граничния въпрос между Сърбия и Косово“. \r\nКоментирайки неотдавнашното изявление на кмета на Буяновац Шаиф Камбери, че сливането на Прешевската долина с Косово ще бъде най-доброто решение, сръбският президент Александър Вучич заяви във вторник, че това са само желанията на отделни лица, но реалността е много по-различна. Говорейки за среща, която ще има с представители на сърбите от Косово в петък, Вучич каза, че не би искал никой да има големи очаквания по въпроса за Косово, а да бъде „твърдо на земята“ и да се бори по никакъв начин за интересите на сръбския народ. \r\nДва дни след срещата с косовските сърби, президентът ще представи пред Скупщината в Белград  доклад за ситуацията в Косово. \r\nПревод и редакция:", "date": "2019.05.22", "title": "„Вечерне новости“ (Сърбия): На 1 юли в Париж Хашим Тачи ще поиска Южна Сърбия"}
{"url": "http://www.focus-news.net/news/2019/05/22/2660970/telma-makedoniya-stoltenberg-i-severnoatlanticheskiyat-savet-na-nato-pristigat-v-skopie-na-2-3-yuni.html", "text": "Генералният секретар на НАТО Йенс Столтенберг и Северноатлантическият съвет на Алианса пристигат на посещение в Македония на 2-3 юни, предава скопският телевизионен канал  „Телма“ . \r\nПо време на двудневния си престой в страната те ще имат срещи с политическото ръководство на Македония във връзка с процеса на присъединяване на Македония към НАТО. \r\nТова е първото посещение на Столтенберг и високопоставени представители на НАТО в страната след подписването на Протокола за членство на Северна Македония в Алианса, който досега е ратифициран от 13 от 29-те страни-членки. \r\nСеверноатлантическият съвет е главният политически орган, който взима решенията в НАТО. Съветът наблюдава политическите и военните процеси, свързани с въпросите на сигурността, засягащи целия Алианс. Той е съставен от представители на всички държави-членки, а председател е генералният секретар. \r\nПревод и редакция:", "date": "2019.05.22", "title": "„Телма“ (Македония): Столтенберг и Северноатлантическият  съвет на НАТО пристигат в Скопие на 2-3 юни"}
{"url": "http://www.focus-news.net/news/2019/05/22/2660971/evropeyski-izbori-2019-bsp-shte-dade-preskonferentsiya-ot-1500-chasa-v-tsentralata-na-partiyata.html", "text": "От 15.00 часа, в централата на БСП на ул. „Позитано” 20, ще се проведе пресконференция. Това съобщиха от пресцентъра на  БСП .", "date": "2019.05.22", "title": "Европейски избори 2019: БСП ще даде пресконференция от 15.00 часа в централата на партията"}
{"url": "http://www.focus-news.net/news/2019/05/22/2660972/adelina-stefanova-hram-vavedenie-bogorodichno-blagoevgrad-sv-knyaz-yoan-vladimir-po-priroda-bil-mnogo-mirolyubiv-blagochestiv-i-dobrodetelen.html", "text": "Благоевград. Православната църква почита св. Великомъченик или княз Йоан Владимир. За  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград каза, че той е бил управител на областите Зета и Далмация. „По природа той бил много миролюбив, благочестив и добродетелен. Във война с българския цар Самуил, който управлявал западната българска държава, той бил взет в плен, но Самуил го оженил за своята дъщеря Теодора Косара и го върнал на неговия престол. След трагичната смърт на цар Самуил, който умрял на 6 октомври 1014 година от сърдечен удар след като видял пленените ослепени български войници, възцарил се синът му Гавраил Радомир. Но византийското коварство подстрекавало братовчеда му Иван Владислав, който го убил и заел престола. Боейки се от отмъщение или от законните права на Йоан Владимир Българин, Иван Владислав го поканил при себе си чрез посредничеството на Охридската архиепископия и Архиепископ Давид уж за мирни разговори“, каза още Стефанова.  \r\nТя добави, че кроткият и незлоблив Йоан Владимир повярвал на църковното посредничество и приел поканата, но Иван Владислав още при самото пристигане в столицата изпратил убийци да му отсекат главата. „И понеже мечът по някаква причина не могъл да уязви Йоан Владимир, той кротко подал на убиеца своя меч с думите „Искаш да ме убиеш, брате, но не можеш. Ето моя меч. Готов съм да бъда убит, както Исаак и Авел“. Злодеят го посякъл и тогава станало чудо – светият мъченик се втурнал с посечената си глава в ръце и влязъл в близката църква, в която вече паднал и предал на Бог светата си душа на днешния 22 май, само че 1016 година“, допълни Стефанова. Тя отбеляза, че жена му отнесла тялото в неговите владения и тържествено погребала го погребала в църквата, в която сама завършила живота си в пост и молитва. „След 2 години убиецът Иван Владислав умрял от внезапна страшна смърт чрез невидима ръка и България паднала под византийско робство за 168 години. Нетленните мощи на Свети Йоан княз Владимир Български чудотворец са прославени с изтичане на целебно миро и с извършване на чудеса. Те се намират и до ден днешен в град Елбасан, Албания“, уточни Стефанова. \r\nЛивия НИНОВА", "date": "2019.05.22", "title": "Аделина Стефанова, храм „Въведение Богородично-Благоевград“: Св. княз Йоан Владимир  по природа бил много миролюбив, благочестив и добродетелен"}
{"url": "http://www.focus-news.net/news/2019/05/22/2660973/38-godishen-mazh-ot-botevgrad-e-38-godishen-mazh-ot-botevgrad-e-privlechen-kato-obvinyaem-za-otpravyane-na-zaplahi-i-povrezhdane-na-tehnika-v-politseysko-upravlenie-v-grada.html", "text": "38-годишен мъж от Ботевград е обвинен за хулигански действия, отличаващи се с изключителна дързост и цинизъм. Това съобщиха от  ОДМВР-София . След приключване на процесуално-следствените действия, в качеството на обвиняем е привлечен 38-годишен мъж от Ботевград за извършени от него непристойни действия, грубо нарушаващи обществения ред. В коридор на районното полицейско управление в града той псувал, обиждал и заплашвал полицейските служители, удрял по дървената ламперия, повредил с ритници настолен компютър, като действията му се отличавали с изключителна дързост. Делото е изпратено в районната прокуратура с мнение за предаване обвиняемия на съд.", "date": "2019.05.22", "title": "38-годишен мъж от Ботевград е 38-годишен мъж от Ботевград е привлечен като обвиняем за отправяне на заплахи и повреждане на техника в полицейско управление в града"}
{"url": "http://www.focus-news.net/news/2019/05/22/2660974/georgi-tolin-gd-pbzn-634-obekta-na-teritoriyata-na-tsyalata-strana-sa-provereni-vav-vrazka-s-predstoyashtite-abiturientski-balove.html", "text": "634 обекта на територията на цялата страна са проверени във връзка с предстоящите абитуриентски балове. Това каза комисар Георги Толин, началник на отдел „Държавен контрол“ в Главна дирекция „Пожарна безопасност и защита на населението“ по време на брифинг във връзка с мерките, които се предприемат за предстоящите абитуриентски балове, предаде репортер на  Агенция „Фокус“ . „Беше организирана проверка по предварително оценени обекти, където има възможност да се събират абитуриенти – дискотеки, балове, ресторанти. Като основно внимание обърнахме на условията за евакуация от обектите, условията за успешно пожарогасене и почистване на отоплителните и вентилационни инсталации“, обясни той. „При проверките са констатирани няколко несъответствия – недостатъчен брой противопожарни уреди за първоначално гасене и неизправно евакуационно осветление. Като за тези констатирани нарушения са връчени 34 предписания и са съставени пет акта за административно нарушение към управителя. Направен е инструктаж, за да може при някакво бедствие да бъде направена своевременна евакуация на хората от съответните заведения“, каза още Толин.  \r\nТеодора ПАТРОНОВА", "date": "2019.05.22", "title": "Георги Толин, ГД ПБЗН: 634 обекта на територията на цялата страна са проверени във връзка с предстоящите абитуриентски балове"}
{"url": "http://www.focus-news.net/news/2019/05/22/2660965/evropeyski-izbori-2019-aleksandar-yordanov-gerb-sds-bsp-vliza-v-evropeyskite-izbori-s-antievropeyski-idei-i-da-destabilizira-pravitelstvoto.html", "text": "БСП влиза в европейските избори с антиевропейски идеи и да използва резултата от тях за последващо дестабилизиране на правителството. Това каза за сутрешния блок на  Радио „Фокус“   кандидатът за евродепутат в общата листа на ГЕРБ и СДС Александър Йорданов. Той добави още, че левицата преследва вътрешнополитически и тясно-партизански цели. Йорданов каза още, че дебат за бъдещето на ЕС за реалните проблеми, пред които е изправен съюза не е имало в България. Кандидатът за евродепутат обясни, че на тези избори ясно трябва да се разбира, че политическите партии влизат с 2 групи идеи. „Едните, аз представлявам точно такава политическа сила – СДС и ГЕРБ – наистина водим кампанията в посока на това  да разясним, да обясним на гражданите колко е важно за България да има повече евродепутати от семейството на европейската народна партия, защото в нейната дясна политическа програма ние виждаме единствената гаранция за успех, както на съюза като цяло, за неговата по-голяма заедност, единност и развитие, така и гаранция за успеха на България“, каза още той. Александър Йорданов каза още, че втората група от участници в изборите гледат на тях като възможност, катапулт, който на по-късен етап да ги изстреля в управлението на страната.  \r\nЕлеонора ЧОЛАКОВА", "date": "2019.05.22", "title": "Европейски избори 2019: Александър Йорданов, ГЕРБ-СДС: БСП влиза в европейските избори с антиевропейски идеи и да дестабилизира правителството"}
{"url": "http://www.focus-news.net/news/2019/05/22/2660975/evropeyski-izbori-2019-krum-donchev-bsp-za-balgariya-stremezh-kam-lichno-oblagodetelstvane-li-e-realizatsiyata-na-evroproektite-v-tvarditsa.html", "text": "При посещението си в гр. Твърдица кандидатът за евродепутат от \"БСП за България\" Крум Дончев установи, че при одобрен проект на стойност над 6 милиона лева, със 100% европейско финансиране за изграждане и ремонт на спортни съоръжения на територията на община Твърдица, вместо два нови стадиона и една спортна площадка, цари разруха. Това съобщиха от пресцентъра на  БСП . \r\n„Спорт ли, регионално развитие, или просто една изключителна некомпетентност, или стремеж към лично облагодетелстване е реализацията на европроектите в Твърдица?“, попита Дончев и обеща, че ще потърси  отговор от лицата, отговорни за реализирането на проекта. „Има ли корупция при усвояването на европейски средства, с цел облагодетелстване или нечий личен интерес? Къде остана прозрачността в изпълнението на подобни проекти? Къде са неизразходваните средства по този проект и какви са последствията за икономиката и хората в града? Стига, време е за справедливост и то сега”, категоричен е кандидатът за евродепутат.  Той обясни, че стойността на т.нар. спортна площадка, в случая „картинг писта“, е около 2 млн. лева от целия проект и не може да бъде използвана по предназначение, защото не отговаря на спортно-техническите регулации за провеждане на състезания по картинг. „Трасето няма необходимата дължина и изискваните зони за сигурност. Стадионът в гр. Твърдица е на стойност близо 1.6 млн. лв. и има посещаемост в топлите месеци в годината от порядъка на два до три пъти месечно от любителски футболни отбори от съседни селища”, обясни той. Според него съоръжението няма как да бъде използвано по предназначение за футболни срещи и тренировъчни процеси на отбори по простата причина, че град Твърдица не разполага и с нужната леглова база, необходима за провеждането на подобни лагери. „Поддръжката на стадиона е сериозен ресурс и разбира се, неоправдан разход“,  заяви категоричното си становище Крум Дончев след оглед на тъжната реалност.  \r\nДончев е на мнение, че финансирането от Европейския съюз на всякакви проекти трябва да бъде обвързано с последващ положителен ефект за икономиката и хората в България. „Можем да имаме писта или писти, можем да имаме стадиони, спортни и детски площадки, както и спортни зали, тъй като ресурса го има и то на европейско, национално и местно ниво. Тук въпросът е - знаем ли изобщо какво правим и защо го правим?“, попита той.   \r\nКрум Дончев подчерта, че предстоят изключително важни политики и оперативни програми за развитие на държавите членки, които трябва да се използват за реалния икономически и социален ръст на населението ни, както и за разрешаването на демографския ни проблем. „Ако управляващите продължават по този начин, то тогава сме обречени на пълна нищета и гибел“, категоричен е Дончев.  \r\nЕдна от предстоящите стратегии, която е насочена към сигурността на гражданите е стратегията Визия 0 и е основно свързана с безопасността на движението по пътищата. Основните политики в нея ще се концентрират в посока на намаляването на жертвите по пътищата. Визия 0 ще даде възможност за създаването на специализирани съоражения за обучения и обогатяване културата на хората, а в това число и подрастващите. Иновациите в обществения транспорт, които касаят безопасността също ще бъдат обект на потенциално подпомагане в бъдещите оперативни програми за развитие.", "date": "2019.05.22", "title": "Европейски избори 2019: Крум Дончев, \"БСП за България\": Стремеж към лично облагодетелстване ли е реализацията на европроектите в Твърдица"}
{"url": "http://www.focus-news.net/news/2019/05/22/2660969/sofiya-dvama-16-godishni-mladezhi-sa-zadarzhani-za-poboy-nad-mazh-v-selo-petarch.html", "text": "Двама непълнолетни са задържани за хулиганство. Това съобщиха от  ОДМВР-София . Вчера жител на село Петърч съобщил в полицията, че предния ден, пред магазин за хранителни стоки в селото му е бил нанесен побой. Служители на Районно управление на МВР-Костинброд извършили бързи оперативно-издирвателни действия и разкрили, че извършителите са двама 16-годишни младежи от същото село. Непълнолетните били задържани, като в снетите им писмени сведения направили пълни самопризнания. Материалите по случая са докладвани в районната прокуратура с мнение за прилагане разпоредбите на чл. 61, ал.1 от НК.", "date": "2019.05.22", "title": "София: Двама 16-годишни младежи са задържани за побой над мъж в село Петърч"}
{"url": "http://www.focus-news.net/news/2019/05/22/2660978/dobrich-lipsata-na-spetsializirani-paralelki-v-uchilishtata-v-oblastta-e-edin-ot-nay-bolnite-vaprosi-v-momenta-za-mestniya-biznes.html", "text": "Липсата на специализирани паралелки в училищата в областта е един от най-болните въпроси в момента за местния бизнес. Това заяви Николай Радев, председател на Стопанска камара – Добрич, по време на форума „Взаимодействие между бизнес и образование“, организиран от Стопанска камара и Община град Добрич, предаде кореспондентът на  Радио „Фокус” – Варна . В периода 10 април – 15 май тази година е проведено анкетно проучване сред местния бизнес, което показва актуални резултати в няколко аспекта. В анкетата онлайн са се включили 192 предприятия. Тя представя обобщена картина на местно ниво. Допитването показва, че към момента в района на Добрич с най-голям дял са фирмите, свързани с туризма, следвани от секторите „търговия“, „дървообработване и мебелно производство“, „строителство“. Останалите отрасли са с по-незначителен дял. В този контекст става ясно, че най-голямо е търсенето на работна ръка в сферата на туризма, посочи Николай Радев. Николай Радев подчерта, че проблемът с недостига на работна ръка в различните сектори не може да бъде решен бързо. Но преодоляването му е от изключителна важност както за оцеляване и развитие на местния бизнес, така и за да не се обезлюдяват регионите. Друг съществен въпрос в анкетата е свързан с нивото на трудовите възнаграждения в областта. Повечето отговори посочват, че то е малко под средното за страната. В друг въпрос от анкетата става ясно, че в местните фирми недостигът на ръководен персонал е в 50% от тях. 79% обаче е необходимостта от тесни специалисти, посочи още Николай Радев. Той допълни, че се отчита също голяма необходимост както от квалифициран персонал, така и от общи работници. Анкетното проучване представя търсенето на работна ръка по професии в Добрич и района, както и основните качества, които според местните работодатели служителят или работник трябва да притежават, а те са професионални знания и умения, компетентност и дисциплина на работното място. Форумът бе открит от кмета на Добрич Йордан Йорданов. Приветствие към участници и гости поднесе и председателят на Българската стопанска камара Радосвет Радев, който очерта някои важни параметри в общата за страната картина на пазара на труда.  \r\nЖулиета НИКОЛОВА", "date": "2019.05.22", "title": "Добрич: Липсата на специализирани паралелки в училищата в областта е един от най-болните въпроси в момента за местния бизнес"}
{"url": "http://www.focus-news.net/news/2019/05/22/2660977/burgas-8000-dushi-shte-uchastvat-v-traditsionnoto-praznichno-shestvie-za-24-may-v-grada.html", "text": "24 май е любимият празник на жителите на Бургас, който се отбелязва по-масово дори от Никулден. Тази година ще бъде отбелязан своеобразен рекорд. Според предварителните записвания и подадената от учебните заведения информация, цели 8000 души ще участват в традиционното празнично шествие. За сравнение, през последните години броят им е достигал максимум 5000 - 6000. Това съобщиха от пресцентъра на  Община Бургас . \r\nШествието ще потегли в 10.30 часа с маршрут: пл. \"Тройката\" - ул. \"Александровска\" - ул. \"Алеко Богориди\" - Приморски парк,  Културен център \"Морско казино\". \r\nОт 11.00 часа на открита сцена \"Охлюва\" ще започне празничният концерт \"България - дела велики и народ възродени\". В него ще участват Роси Кирилова, Йордан Марков, Дани Милев бенд, ФА \"Чинари\", Детски хор \"Милка Стоева\", възпитаници на НУМСИ \"Проф. Панчо Владигеров\" и ДГ \"Вълшебство\". Водещ ще е Драгомир Драганов. \r\nОт 12.00 часа в галерията на Дружество на художниците в Бургас, ул. \"Александровска\" 22, ще бъде открита изложбата \"24 май\". Тогава ще се връчи и призът за \"Млад художник на годината\" на името на Руси Стоянов. \r\nДокато тече многохилядното шествие, временно ще бъде спирано автомобилното движение по улиците \"Левски\", \"Лермонтов\", \"Фотинов\", \"Цар Симеон\", \"Демокрация\". \r\nОбщина Бургас призовава водачите на моторни превозни средства, които на 24 май не са ангажирани с участие в шествието или изпращане на абитуриент, да избягват преминаване през районите в града, където се събират много хора.", "date": "2019.05.22", "title": "Бургас: 8000 души ще участват в традиционното празнично шествие за 24 май в града"}
{"url": "http://www.focus-news.net/news/2019/05/22/2660981/sliven-1170-zrelostnitsi-se-yavyavat-na-maturi-v-oblastta.html", "text": "1138 ученици са се явили на матурата по български език и литература в област Сливен, съобщиха от  Регионалното управление на образованието . Заявления за допускане до държавни зрелостни изпити (ДЗИ) в област Сливен са подали общо 1170 зрелостници, 884 зрелостници за заявили и второ ДЗИ, по избран учебен предмет. 270 зрелостници са подали заявление за изпит по английски език, 228 по биология и здравно образование, 170 по философски цикъл, 152 по география и икономика, 24 по математика, 19 по история, 13 по немски език, 5 по химия и опазване на околната среда. По 1 зрелостник е подал заявление за изпит по физика и астрономия, по испански и по френски език. 264 зрелостници от професионални училища ще се явят на държавен квалификационен изпит за придобиване \r\nна степен за професионална квалификация, който се зачита за втори ДЗИ. 6 зрелостници са подали заявление за явяване на ДЗИ по желание (ІІІ ДЗИ) – по английски език, математика, география и икономика и химия и опазване на околната среда. \r\nДържавни зрелостни изпити  се провеждат в 14 училища в област Сливен. \r\nОценяването на изпитните работи ще се извърши в периода 27 май – 8 юни 2019 г. \r\nОбявяването на резултатите предстои до 13 юни 2019", "date": "2019.05.22", "title": "Сливен: 1170 зрелостници се явяват на матури в областта"}
{"url": "http://www.focus-news.net/news/2019/05/22/2660976/hurryiet-turtsiya-ankara-vizhda-podobrenie-v-razgovorite-za-s-400-i-f-35-sas-sasht.html", "text": "Турският министър на отбраната Хулуси Акар вижда подобрение в разговорите със САЩ относно придобиването на руските зенитно-ракетни системи С-400 и американските изтребители F-35, пише електронното издание на вестник  Hurryiet . \r\nТурция и Съединените щати са в противоречие с решението на Анкара да закупи С-400, които не могат да бъдат интегрирани в системите на НАТО. \r\nГоворейки пред репортери късно на 21 май, Акар заяви, че Турция изпълнява задълженията си по проекта F-35 и че Анкара е очаквала програмата да продължи както е планирано. Той каза, че разговорите с САЩ все още са в ход. \r\nМинистърът отбеляза, че Турция оценява оферта на САЩ за закупуване на системи Raytheon Co. Patriot, добавяйки, че Анкара и Вашингтон работят по въпроса за цените, трансфера на технологии и съвместното им производство според последните предложения американски длъжностни лица. \r\n„Правим всичко, което предполагат нормалните двустранни отношения. Въпреки че отвреме на време има някои проблеми, ние сме доволни, че досега не е имало резки завои... Освен това Турция се готви за потенциално въвеждане на санкции според CAATSA“, заяви той. \r\n\"В разговорите ни със Съединените щати виждаме общо облекчаване и сближаване по въпроси, включително за района източно от Ефрат, F-35 и „Пейтриът.“ \r\nАкар каза, че свързването на С-400 с F-35 е „още едно препятствие“ и отбеляза, че девет партньора от НАТО имат участие в програмата. \r\n„Никъде в споразумението за F-35 няма клауза, според която един ще бъде изключен от партньорството заради закупуване на С-400“, каза той. „Турция е платила 1,2 милиарда долара, ние също произвеждахме частите, поръчани от нас навреме. Какво повече можем да направим като партньор?“ \r\nВ опит да убедят Турция да се откаже от руските ракети, Съединените щати предложиха да продадат аналога си на Raytheon Co. - системите за противоракетна отбрана „Пейтриът“, което по думите на Акар, Турция в момента обмисля. Той заяви, че турски и американски. длъжностни лица са работили по въпросите на цените, трансфера на технологии и съвместното производство от края на март. \r\nМинистърът каза също, че се очаква концептуалната работа по отбранителните системи SAMP-T на френско-италианския консорциум EUROSAM да приключи през октомври. Акар заяви, че EUROSAM е предложила да се инсталира батария SAMP-T в Турция и че ще бъдат извършени проучвателни дейности. \r\nПревод и редакция:", "date": "2019.05.22", "title": "Hurryiet (Турция): Анкара вижда подобрение в разговорите за С-400 и F-35 със САЩ"}
{"url": "http://www.focus-news.net/news/2019/05/22/2660980/insp-mariya-boteva-patna-politsiya-prizovavame-abiturientite-da-mislyat-za-sobstvenata-si-bezopasnost.html", "text": "Призоваваме абитуриентите да мислят за собствената си безопасност. Това каза инспектор Мария Ботева от „Пътна полиция“ към Национална полиция по време на брифинг за предприетите мерки във връзка с предстоящите абитуриентски балове, предаде репортер на  Агенция „Фокус“ . „Най-вече акцентирам върху това младежите в момент на еуфория да не се показват така демонстративно през прозорци и люкове, за да могат да предотвратят пътно-транспортни произшествия. Абитуриентите в цялата страна ще празнуват по различно време, затова нашите ангажименти няма да приключат с тези предстоящи 3-4 дни“, обясни тя. „Препоръчвам на тези, които ще превозват абитуриенти, да бъдат внимателни и да се съобразяват с въведените ограничения и маркировка. Да не забравят, че има видеосистеми за наблюдение и контрол“, каза още Ботева. „Там, където има колони от абитуриенти, ще бъдат подпомагани. При необходимост ще бъде подпомогнато движението, така че колоните да се изнесат и да освободят кръстовището. Нека шофьорите да бъдат толерантни“, допълни тя.  \r\n„За 2018 година по време на абитуриентските балове са установени повече от 400 нарушения на водачи, които са превозвали абитуриенти и на пътници. В повече от 200 случаи става дума за неизползване на обезопасителен колан. Повече от 610 са мерките, които са предприети спрямо нарушителите. От 24 до 27 май миналата година са настъпили 64 ПТП, при които има трима загинали и 84 ранени. Призовавам всички тъй като празниците, които предстоят, са свързани с множество пътувания, нека не забравяме, че не сме сами на пътя“, каза тя.  \r\nТеодора ПАТРОНОВА", "date": "2019.05.22", "title": "Инсп. Мария Ботева, „Пътна полиция“: Призоваваме абитуриентите да мислят за собствената си безопасност"}
{"url": "http://www.focus-news.net/news/2019/05/22/2660984/evropeyski-izbori-2019-eva-maydel-gerb-raboti-tseleustremeno-za-razvitieto-na-biznes-sredata-i-investitsiite.html", "text": "\"ГЕРБ работи целеустремено за подобряването на бизнес средата. Развитието на инфраструктурата, привличането на инвестиции, управлението на европейско финансиране за ключови проекти, поддържането на добри партньорски отношения с европейските държави е с една единствена цел - повече възможности за предприемачество и повече работни места в България\". Това заяви евродепутатът от ГЕРБ Ева Майдел на среща с представители на датския бизнес в България, съобщиха от пресцентъра на  ПП ГЕРБ .  \r\nРаботната среща се проведе по покана на Посланика на Кралство Дания Сьорен Якобсен. Ева Майдел посочи и конкретни политики, реализирани в подкрепа на бизнеса, по които тя е работила пряко. \"В работата си винаги съм се стремяла да постигам реална добавена стойност за гражданите. Един от големите успехи на България за единния пазар на ЕС е десетократното намаляване на таксите за банкови преводи в евро от 15 декември тази година. Друго постижение е информационният център на Европейския фонд за структурни инвестиции, където, когато бизнесът има въпрос, ЕС не дава просто една дипляна или формуляр, а експерти сядат и дават конкретни съвети и насоки как бизнесът да използва фонда\", добави Ева Майдел.", "date": "2019.05.22", "title": "Европейски избори 2019: Ева Майдел: ГЕРБ работи целеустремено за развитието на бизнес средата и инвестициите"}
{"url": "http://www.focus-news.net/news/2019/05/22/2660986/alsat-m-makedoniya-albanetsat-talat-dzhaferi-shte-oglavi-makedonskata-delegatsiya-v-rim-v-chest-na-sveti-kiril.html", "text": "Председателят на македонския парламент Талат Джафери ще оглави делегацията на страната на 24 май в Рим за традиционната манифестация „Македония в чест на св. Кирил, предава излъчващият на албански скопски телевизионен канал  „Алсат-М“ . \r\nДжафери ще бъде придружен от няколко депутати, генералният секретар на парламента Цветанка Иванова, вицепремиера Кочо Ангушев, както и представители на Министерството на външните работи, Министерството на културата и Комисията за отношенията между религиозните общности. \r\nПревод и редакция:", "date": "2019.05.22", "title": "„Алсат-М“ (Македония): Албанецът Талат Джафери ще оглави македонската делегация в Рим в чест на свети Кирил"}
{"url": "http://www.focus-news.net/news/2019/05/22/2660985/evropeyski-izbori-2019-vmro-zakriva-kampaniyata-si-za-evroizbori-2019-v-gr-elin-pelin-na-23-may.html", "text": "ВМРО – Българско национално движение ще закрие официално кампанията си за европейските избори на 23 май (четвъртък), 18.00 ч. в гр. Елин Пелин с концерт на Илия Луков и певицата Диа. Това съобщиха от пресцентъра на  ВМРО-БНД . „Да се хванем на хорото“ е инициатива, подкрепена от водачът на листата на ВМРО – БНД Ангел Джамбазки, която от началото на месец март 2019 г. обиколи цялата страна. Символът на единството, на бащиното огнище, на традициите и културата ни се събират в нишката на хорото. Това е и смисълът на битката за България, която ние от ВМРО браним вече 126 години. Младата певица Диа ще изпълни български народни песни в съвременно звучене, с което отправя призив към младите хора да бранят бита и традициите на България и да излязат да гласуват на 26 май, за да се чуе гласът им.  \r\nЗаповядайте на 23 май 2019 г. (четвъртък) от 18.00 ч. пред читалището на гр. Елин Пелин.", "date": "2019.05.22", "title": "Европейски избори 2019: ВМРО закрива кампанията си за евроизбори 2019 в гр. Елин Пелин на 23 май"}
{"url": "http://www.focus-news.net/news/2019/05/22/2660987/evropeyski-izbori-2019-elena-yoncheva-bsp-za-balgariya-boyko-borisov-e-vodeshta-figura-v-apartamentgeyt.html", "text": "\"Премиерът Бойко Борисов е на върха на \"Апартаментгейт\". Той е построил къща от 138 кв. м в Банкя, която не е декларирал\". Това обяви водачът на листата на \"БСП за България\" Елена Йончева пред Нова телевизия, съобщиха от пресцентъра на  БСП . Йончева обясни, че имотът е влязъл в експлоатация през 2009 година. Тя показа документи, които още вчера \"Биволъ\" публикува: разрешение за строеж на жилищна сграда с РЗП 125 кв. м от 16 октомври 2008 г. на името на Бойко Методиев Борисов, в Банкя, удостоверение за въвеждане в експлоатация на същата жилищна сграда, декларация пред Сметната палата и сателитни снимки на имота.  Водачът на листата на БСП коментира, че докато Борисов имитира санкции  срещу шефа на КОНПИ и други не са си декларирали имотите, той не е декларирал къщата си, която според кадастъра е с РЗП 138 кв. м, в нито една декларация. \"Понеже Бойко Борисов говори за честност и прозрачност, нека разкаже за своя братовчед Ради, който е собственик на целия му бизнес\", призова тя. Йончева обяви още, че Борисов, в качеството си на кмет на София, му прави заменка на една боксониера и апартамент в Ботунец за терен в най-атрактивното място в Люлин. В резултат на това- братовчедът Ради (Радослав Иванов) строи  сграда с РЗП 6360 кв. м,  на ул. „Панчо Владигеров“, в Люлин. \"Това е същият братовчед, с когото Борисов твърди, че не си говори от 30-40 години. Ако премиерът лъже за своите имоти, лъже и за къщата в Барселона. Не се интересуваме от личния живот на премиера, а как на банковата сметка на Борислава Йовчева, която живее в къщата в Барселона, са постъпили 1 700 000 евро. Пътят на парите води до Банкя. До Иван Саздов, управител на \"Тенис клуб Банкя\". Негов съдружник е братовчедът Ради. На това управление, генериращо корупция трябва да се сложи край\", категорична бе Елена Йончева. Тя припомни, че България губи 11 млрд. евро от БВП всяка година, според данни на Световната банка, заради корупция, кражба от еврофондове, загуби от сивата икономика, организирана престъпност, рекет върху бизнеса и тотален срив на чуждите инвестиции.  \r\n\"Готова съм в Европейския парламент да работя с всеки честен и почтен човек, който го е грижа за България. Дори и да имаме различни мнения, винаги можем да дебатираме, защото БСП не е авторитарна, а демократична партия и не спуска готови решения\", каза още Елена Йончева. Водачът на листата на левицата добави, че  ще продължи да работи в интерес на българските граждани.  Тя добави, че това, че ЕНП е водеща в ЕП,  не е добре за всички европейци, защото техният фокус не е социалната политика. \"България загуби заради пакета \"Макрон\", защото над 300 000 семейства ще пострадат от него. Тази битка трябваше да бъде изнесена в България, по време на европредседателството. Тогава правителството не постави тази тема и предаде националния интерес.  За Борисов беше важно да се снима и да си прави ПР\", заяви Елена Йончева.  \r\nОт БСП посочиха също, че от справка за лицето Бойко Методиев Борисов от службата по вписвания в София, за периода 1 януари 1992 г. - 22 май 2019 г. няма вписвания, отбелязвания или заличаване по отношение на изградената в град Банкя къща. За да предпазим медиите от евентуална заблуда, искаме да подчертаем следното: Според службата по вписвания от 2002 г. има констативен акт за мястото и  имота, където премиерът живее, както и за пристройка от 38 кв. м. Тази постройка не е въпросната къща от 125 кв.  м.", "date": "2019.05.22", "title": "Европейски избори 2019: Елена Йончева, \"БСП за България\": Бойко Борисов е водеща фигура в \"Апартаментгейт\""}
{"url": "http://www.focus-news.net/news/2019/05/22/2660983/tass-kremal-schita-za-nedopustim-ultimatumat-na-sasht-kam-turtsiya-za-s-400.html", "text": "Кремъл счита за недопустими исканията на САЩ Турция да се откаже от покупката на руски зенитно-ракетни системи (ЗРС) С-400 и оценява сделката като свършен факт, заяви пред журналистите прессекретарят на руския президент Дмитрий Песков в коментар за информацията на американския телевизионен канал CNBC, че Вашингтон е дал на Анкара две седмици, за да се откаже от С-400, предава  ТАСС . \r\n„Принципно се отнасяме към ултиматумите изключително негативно“, заяви представителят на Кремъл. По неговите думи, Москва изхожда от това, че турското ръководство, включително президентът Реджеп Таийп Ердоган, нееднократно са казвали, че тази сделка е необратима. \r\nПревод и редакция:", "date": "2019.05.22", "title": "ТАСС: Кремъл счита за недопустим ултиматумът на САЩ към Турция за С-400"}
{"url": "http://www.focus-news.net/news/2019/05/22/2660989/blagoevgrad-provede-se-nagrazhdavane-na-otlichnitsite-ot-vipusk-2019-v-obshtina-petrich.html", "text": "По традиция Ротари клуб Петрич и тази година организира церемония за награждаване на завършващите с отличен успех средно образование ученици в община Петрич. Това съобщиха от пресцентъра на  Общината . 40 са отличниците  от Випуск 2019. Всеки от тях получи плакет и книгата „Живот в скалите“ на авторката Мария Лалева. Наградите бяха връчени от представители на Ротари клуб Петрич, от кмета на Петрич Димитър Бръчков и депутата Георги Динев. Кметът Димитър Бръчков пожела зрелостниците да вървят уверено напред и открои, че те заслужено получават специално внимание, заради вложените усилия и постигнати резултати. „Пожелавам здраве, вдъхновение и упоритост“, каза още Димитър Бръчков. Кметът връчи и специална награда на Станислава Стефанова от ПГ „Пейо Яворов“, която е лауреат на Националната олимпиада по български език и литература тази година и два пъти стипендиант на Община Петрич и Министерство на образованието.", "date": "2019.05.22", "title": "Благоевград: Проведе се награждаване на отличниците от Випуск 2019 в община Петрич"}
{"url": "http://www.focus-news.net/news/2019/05/22/2660990/adrian-nikolov-ekspert-v-ruo-sofiya-nad-20-stolichni-uchilishta-i-detski-gradini-shte-se-vklyuchat-v-praznichnata-programa-po-sluchay-denya-na-slavyanskata-pismenost-i-kultura.html", "text": "Над 20 столични училища и детски градини ще се включат в празничната програма по случай Деня на славянската писменост и култура. Това каза за предаването „Всички в час“ на  Радио „Фокус“  Адриан Николов, експерт в РУО-София. Празничната програма на 24-ти май ще започне с шествие, което ще започва от Президентството на Р България и в него ще се включат столични училища, обясни той. „РУО, съвместно със своите партньори, работи доста активно и като цяло в следващата седмица това, което предстои са ежегодните награди на Регионалното управление, на които всяка година ние отличаваме директори на столични училища, както и учители, които дейно се изявяват в системата на предучилищното и училищното образование. Също така, едно много голямо събитие, на което България има чест да е домакин за първи път - това е 44-тата Генерална асамблея на европейските музикални училища, която започва от другата седмица в гр. София“, каза той. Адриан Николов обясни, че на събитието ще има представители от Франция, Холандия и редица други европейски държави, като броят им е приблизително 30.  \r\nМилослава АНГЕЛОВА", "date": "2019.05.22", "title": "Адриан Николов, експерт в РУО-София: Над 20 столични училища и детски градини ще се включат в празничната програма по случай Деня на славянската писменост и култура"}
{"url": "http://www.focus-news.net/news/2019/05/22/2660991/varna-razkrit-e-izvarshitelyat-na-krazhba-na-900-kg-tsvetni-metali-v-grada.html", "text": "Разкрит е извършителят на кражба от пункт за цветни метали във Варна. На 15. май т.г., е образувано досъдебно производство за кражба на 900 кг отпадъчен цветен метал от пункт за черни и цветни метали, намиращ се на бул. \"Христо Смирненски\". Това съобщиха от  ОДМВР – Варна . След проведени действия по разследване на случая и оперативно – издирвателни дейности е установено, че извършител на деянието е Н.М. (26 г.) от с. Каменар, известен на МВР. По случая е образувано досъдебно производство, уведомен е прокурор от Районна прокуратура – Варна. Мъжът е задържан за срок до 24 часа.", "date": "2019.05.22", "title": "Варна: Разкрит е извършителят на кражба на 900 кг цветни метали в града"}
{"url": "http://www.focus-news.net/news/2019/05/22/2660993/burgas-gradat-stava-stsena-na-grandiozen-folkloren-kontsert-v-denya-na-deteto.html", "text": "Бургас става сцена на грандиозен фолклорен концерт в Деня на детето. Петият национален фестивал на любителските клубове \"Хоро край лазурния бряг\" събира в едно богатството на народното творчество, традиционната българска кухня и природосъобразния начин на живот. Това съобщиха от пресцентъра на  Община Бургас . \r\nПразникът ще се проведе в местността за отдих в парк \"Минерални бани\" при ТК \"Акве Калиде\" на 1 юни, от 13.00 до 18.00 часа. В надпяването ще участват повече от 25 фолклорни клуба и над 750 танцьори от цялата страна. Те ще представят пъстротата и многообразието на българските ритми от различните краища на страната.  \r\nКато неизменна част от нематериалното културно богатство българската традиционна кухня ще бъде специален акцент по време на празника. Всеки фолклорен състав ще представи характерно за своя регион ястие. \r\nЗа провеждането на фолклорния празник се въвежда специална организация в района на парк \"Минерални бани\". Спазването на наложените правила ще позволи безпроблемното придвижване и провеждане на събитието. \r\nПърви юни в Бургас ще бъде обявен за ден без автомобили. По тази причина в района, където ще се проведе концертът, ще се допускат само пешеходци. За участниците и гостите на празника, които ще пътуват до мястото на събитието с автомобилите си, ще бъдат осигурени зони за паркиране. Автомобилите ще спират в крайните десни ленти по посока на движението по улица \"Александър Стамболийски\" /от главния път Бургас - Айтос до ТК \"Акве Калиде\"/, на кръговия пътен възел при ТК \"Акве Калиде\" и в близкия паркинг в дясно от кръговото движение. \r\nНа няколко места в района ще има полицейски патрули, които ще указват как да се извършва придвижването на посетителите и гостуващите групи. \r\nВ зоната, където ще е разположена сцената, масите за пикник ще се ползват от представителите на гостуващите фолклорни групи. Посетителите ще може да ползват парковите съоръжения и барбекюта в страничните зони. \r\nОрганизаторите призовават хората, които ще посетят фолклорния концерт, да носят със себе си пособия за отсядане на открито като постелки, столчета, преносими масички и други. \r\nОрганизатори на събитието са Община Бургас, Военен клуб \"Бургас\" и Фолклорен танцов клуб \"Лазур\" при ВК \"Бургас\".", "date": "2019.05.22", "title": "Бургас: Градът става сцена на грандиозен фолклорен концерт в Деня на детето"}
{"url": "http://www.focus-news.net/news/2019/05/22/2660994/komisar-lyubomir-kostadinov-sdvr-ekipi-na-patna-politsiya-shte-badat-razpolozheni-na-vsichki-po-znachimi-mesta-kadeto-shte-se-sabirat-abiturientite.html", "text": "Екипи на „Пътна полиция“ ще бъдат разположени на всички по значими места, където ще се събират абитуриентите. Това каза зам.-началник на Отдел „Пътна полиция“ към СДВР комисар Любомир Костадинов по време на брифинг за предприетите мерки във връзка с предстоящите абитуриентски балове, предаде репортер на  Агенция „Фокус“ . \r\n„45 са обектите, които трябва да бъдат охранявани на територията на София. „Пътна полиция“ ще разположи екипи на всички по значими места, където се събират учениците. По отношение на храм-паметника „Александър Невски“ трябва да ви обърна внимание, че Светият синод и Столична община забраняват събирането на групи от хора там, без разрешението на тези две институции. Молбата ми е да не се оскверняват храмовете и другите места с нецензурни действия от страна на абитуриентите. Иначе няма да пречим на никого да се събира на местата, които са посочени. Засега „Александър Невски“ не е посочен от нито едно училище“, обясни той.  \r\n„На всички ключови кръстовища ще бъде разположен екип на „Пътна полиция“, ще има и мотопатрули, така и колегите от охранителна полиция ще ползваме, където при нужда ще се намесват, за да не се пречи на всички участници в движението. От утре до 27 май на изходите и входовете на магистралите ще има разположени екипи“, каза още Костадинов.  \r\nТеодора ПАТРОНОВА", "date": "2019.05.22", "title": "Комисар Любомир Костадинов, СДВР: Екипи на „Пътна полиция“ ще бъдат разположени на всички по-значими места, където ще се събират абитуриентите"}
{"url": "http://www.focus-news.net/news/2019/05/22/2660982/premierat-boyko-borisov-dnes-e-istoricheski-den-s-gratskiya-premier-aleksis-tsipras-sme-se-razbrali-i-tuneli-da-pravim-no-sled-izborite.html", "text": "Днес е исторически ден, с гръцкия премиер Алексис Ципрас сме се разбрали и тунели да правим, но след изборите. Това каза премиерът Бойко Борисов в разговор с гръцкия му колега Алексис Ципрас, става ясно от видео, публикувано в страницата му в социалната мрежа  „Фейсбук“ . „Вицепремиерът на Азербайджан е тук“, уточни Борисов. Министър-председателят запозна гръцкия премиер Алексис Ципрас с българския енергийния ни министър Теменужка Петкова. „С колегата сме се разбрали, тунели ще правим след изборите. Днес правим исторически неща, заслужава си. Това на думи знаеш ли колко години е говорено, че ще се направи диверсификация“, обърна се Борисов към гръцкия си колега.", "date": "2019.05.22", "title": "Премиерът Бойко Борисов: Днес е исторически ден, с гръцкия премиер Алексис Ципрас сме се разбрали и тунели да правим, но след изборите"}
{"url": "http://www.focus-news.net/news/2019/05/22/2660997/sofiya-student-ot-tehnicheskiya-universitet-specheli-stipendiya-ot-chez-pobeditelyat-e-s-interes-da-se-razviva-v-sferata-na-namalyavane-na-tehnicheskite-zagubi-po-mrezhata.html", "text": "Стивън Качулков от Техническия университет в град София спечели конкурса „Стани стипендиант на ЧЕЗ“ за студенти, издание 2018-2019 г. Това съобщиха от пресцентъра на  ЧЕЗ България . До финала достигнаха трима участници. Сертификатите им бяха връчени в навечерието на Деня на българската просвета и култура и на славянската писменост от регионалния мениджър на ЧЕЗ за България Карел Крал. \r\nПобедителят е стажант към дирекция „Реализация на инвестициите“ в ЧЕЗ Разпределение. Той е последен курс на обучение по специалността „Индустриално инженерство“ (на английски език) във Факултета за английско инженерно обучение към ТУ-София. В момента той подготвя дипломна работа на тема загубите в електроразпределителната мрежа. „Възможността да уча и да работя ми позволява да обогатя теоретичните си познания с многостранен практически опит. Надявам се да мога да използвам уменията си и да продължа да работя за намаляване на техническите загуби по електроразпределителната мрежа в България“, каза Стивън Качулков. \r\nВ конкурса „Стани стипендиант на ЧЕЗ“ за студенти могат да кандидатстват всички студенти от технически висши учебни заведения на територията на Западна България. Всяка година компанията ще предоставя стипендии на изявени студенти, класирани на конкурсен принцип и на база обявените критерии, които са публикувани на сайта www.stipendiant.com. Конкурсът „Стани стипендиант на ЧЕЗ“ за студенти е част от дългосрочна политика на дружеството за насърчаване на професионалното образование в България и е продължение на конкурса „Стани стипендиант на ЧЕЗ“ за ученици, стартирал през 2012 г. През 2017-2018 г. бяха раздадени първите две стипендии на студенти.", "date": "2019.05.22", "title": "София: Студент от Техническия университет спечели стипендия от ЧЕЗ, победителят е с интерес да се развива в сферата на намаляване на техническите загуби по мрежата"}
{"url": "http://www.focus-news.net/news/2019/05/22/2660988/premierite-na-balgariya-i-gartsiya-boyko-borisov-i-aleksis-tsipras-provezhdat-sreshta-na-chetiri-ochi-predi-starta-na-izgrazhdaneto-na-interkonektora-mezhdu-dvete-darzhavi.html", "text": "Премиерите на България и Гърция Бойко Борисов и Алексис Ципрас провеждат среща на четири очи преди старта на изграждането на интерконектора между двете държави, предаде репортер на Радио „Фокус“. По време на разговорите, те ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. \r\nНа церемонията присъстват още енергийният министър Теменужка Петкова, ръководителят на представителството на ЕК в България Огнян Златев, Наргиз Гурбанова, извънреден и пълномощен посланик на Република Азербейджан в България. \r\nИнтерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \r\nГазовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 240 млн. евро.  \r\nВеселка ИВАНОВА", "date": "2019.05.22", "title": "Премиерите на България и Гърция Бойко Борисов и Алексис Ципрас провеждат среща на четири очи преди старта на изграждането на интерконектора между двете държави"}
{"url": "http://www.focus-news.net/news/2019/05/22/2660998/za-treti-pat-ludogorets-shte-reshavat-zlatoto-vav-finalniya-den.html", "text": "3a трети път Лудогорец ще решава битката за титлата в последния кръг. Първият случай бе още при първия триумф, през пролетта на 2012 година. Тогава разградчани приеха ЦСКА в директен мач. Армейците имаха 2 точки преднина, но загубиха с 0:1 след победен гол на Мирослав Иванов от фаул в 19-ата минута и Лудогорец вдигна трофея с пункт повече - 70 срещу 69. Година по-късно сценарият се повтори, като Лудогорец водеше битка за титлата с Левски. Сините имаха точка повече от разградчани и се нуждаеха от победа на \"Герена\" над Славия. Мачът обаче завърши 1:1 след автогол на Везалов, а орлите спечелиха в Монтана с 3:0 и триумфираха пак с пункт повече - 72 срещу 71. Така 6 години по-късно положението е същото. Този път обаче Лудогорец има точка повече пред ЦСКА. В последния кръг, в петък, орлите приемат Черно море, а армейците - Ботев Пд. Разградчани се нуждаят от задължителна победа, тъй като равенство ще се окаже недостатъчно, ако червените спечелят. За първи път орлите влизат в битка за титлата в последен кръг от водеща позиция.", "date": "2019.05.22", "title": "За трети път Лудогорец ще решават златото във финалния ден"}
{"url": "http://www.focus-news.net/news/2019/05/22/2660996/st-inspektor-krasimira-stoyadinova-sdvr-v-128-stolichni-uchilishta-shte-ima-abiturientski-balove-uchenitsite-shte-praznuvat-v-43-zavedeniya.html", "text": "В 128 столични училища ще има абитуриентски балове, учениците ще празнуват в 43 заведения. Това каза на брифинг старши инспектор Красимира Стоядинова от отдел „Охранителна полиция“ към СДВР. „Най-много балове ще има в рамките на 24 -26 май. Ще бъде засилено полицейското присъствие на сборните пунктове и в районите на заведенията, където ще празнуват. Бих желала да отправя един призив към абитуриентите да празнуват и шофират разумно, за да може да мине безпроблемно техният празник и да се разминем без инциденти и произшествия“, обясни тя. „Предвидено е засилено полицейско присъствие в района на храм-паметник „Александър Невски“. Ще направим всичко възможно да няма нарушение на обществения ред в района“, обясни Стоядинова.    \r\nТеодора ПАТРОНОВА", "date": "2019.05.22", "title": "Ст. инспектор Красимира Стоядинова, СДВР: В 128 столични училища ще има абитуриентски балове, учениците ще празнуват в 43 заведения"}
{"url": "http://www.focus-news.net/news/2019/05/22/2661000/dobrich-34-godishna-zhena-s-193-promila-alkohol-se-e-blasnala-s-lek-avtomobil-v-darvo-na-ul-vasil-levski.html", "text": "34-годишна жена с 1,93 промила алкохол в кръвта е катастрофирала на ул. „Васил Левски“ в Добрич. Това съобщиха от пресцентъра на  ОДМВР – Добрич . Сигнал за инцидента е получен около 22.10 часа на 21 май. На място е установено, че лек автомобил е напуснал пътното платно и се е блъснал в дърво. Вследствие на инцидента няма пострадали. При извършената проверка за употреба на алкохол на водача на автомобила, 34-годишна жена от град Добрич, цифровата индикация отчита наличието на 193 промила. По случая е образувано бързо полицейско производство.", "date": "2019.05.22", "title": "Добрич: 34-годишна жена с 1,93 промила алкохол се е блъснала с лек автомобил в дърво на ул. „Васил Левски“"}
{"url": "http://www.focus-news.net/news/2019/05/22/2660979/premierat-boyko-borisov-posreshtna-gratskiya-premier-aleksis-tsipras-v-kirkovo-kadeto-shte-dadat-nachaloto-na-izgrazhdaneto-na-mezhdusistemnata-gazova-vrazka-mezhdu-balgariya-i-gartsiya.html", "text": "Министър-председателят Бойко Борисов посрещна гръцкия премиер Алексис Ципрас в Кирково, където ще дадат началото на изграждането на междусистемната газова връзка между България и Гърция. Това съобщиха от  правителствената информационна служба . Българският премиер запозна гръцкия министър-председател с региона и подчерта, че в него в мир живеят християни и мюсюлмани. Двамата обсъдиха и сътрудничеството между двете страни в различни области.  \r\nИнтерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.", "date": "2019.05.22", "title": "Премиерът Бойко Борисов посрещна гръцкия премиер Алексис Ципрас в Кирково, където ще дадат началото на изграждането на междусистемната газова връзка между България и Гърция"}
{"url": "http://www.focus-news.net/news/2019/05/22/2660999/pregled-na-mezhdunarodnite-novini-do-13-chasa-agentsiya-fokus.html", "text": "Ситуацията в Косово, както и действията на ръководството в Прищина са били основните теми на срещата между президента на Сърбия Александър Вучич и председателя на комисията по международните работи на Държавната дума на Русия Леонид Слуцки, който е подчертал, че Москва винаги ще подкрепя Белград, особно по въпроса за Косово, предава  ТАСС , като се позовава на съобщение от пресслужбата на кабинета на държавния глава на балканската страна. \r\nСъбеседниците са обсъдили „бъдещото развитие на руско-сръбското сътрудничество във всички сфери“. Вучич е отбелязал голямото значение на своята неотдавнашна среща с руския президент Владимир Путин в Пекин и е благодарил на Русия за „твърдата подкрепа и защита за целостта и независимостта на Сърбия и нейните държавни и национални интереси“. \r\n„Вучич запозна Слуцки с развитието на ситуацията в Косово и Метохия и конкретно за мерките на прищинските власти, които, освен застоя в диалога, са предизвикали влошаването на условията на живот на сърбите в Косово. Президентът Вучич е казал, че диалогът може да бъде продължен само ако Прищина отмени неразумните мита върху сръбските стоки“, се казва в съобщението. В същото време сръбският лидер е отбелязал, че „Сърбия винаги ще изповядва политика на мира и стабилността. \r\nСлуцки е заяви, че „в Москва се гордеят с много близките отношения между нашите две страни“ и имат намерение „винаги да подкрепят позицията на Сърбия, особено по въпроса за Косово и Метохия“. \r\n***  Председателят на македонския парламент Талат Джафери ще оглави делегацията на страната на 24 май в Рим за традиционната манифестация „Македония в чест на св. Кирил, предава излъчващият на албански скопски телевизионен канал  „Алсат-М“ . \r\nДжафери ще бъде придружен от няколко депутати, генералният секретар на парламента Цветанка Иванова, вицепремиера Кочо Ангушев, както и представители на Министерството на външните работи, Министерството на културата и Комисията за отношенията между религиозните общности. \r\n*** Кремъл счита за недопустими исканията на САЩ Турция да се откаже от покупката на руски зенитно-ракетни системи (ЗРС) С-400 и оценява сделката като свършен факт, заяви пред журналистите прессекретарят на руския президент Дмитрий Песков в коментар за информацията на американския телевизионен канал CNBC, че Вашингтон е дал на Анкара две седмици, за да се откаже от С-400, предава  ТАСС . \r\n„Принципно се отнасяме към ултиматумите изключително негативно“, заяви представителят на Кремъл. По неговите думи, Москва изхожда от това, че турското ръководство, включително президентът Реджеп Таийп Ердоган, нееднократно са казвали, че тази сделка е необратима. \r\n*** Турският министър на отбраната Хулуси Акар вижда подобрение в разговорите със САЩ относно придобиването на руските зенитно-ракетни системи С-400 и американските изтребители F-35, пише електронното издание на вестник  Hurryiet . \r\nТурция и Съединените щати са в противоречие с решението на Анкара да закупи С-400, които не могат да бъдат интегрирани в системите на НАТО. \r\nГоворейки пред репортери късно на 21 май, Акар заяви, че Турция изпълнява задълженията си по проекта F-35 и че Анкара е очаквала програмата да продължи както е планирано. Той каза, че разговорите с САЩ все още са в ход. \r\nМинистърът отбеляза, че Турция оценява оферта на САЩ за закупуване на системи Raytheon Co. Patriot, добавяйки, че Анкара и Вашингтон работят по въпроса за цените, трансфера на технологии и съвместното им производство според последните предложения американски длъжностни лица. \r\n„Правим всичко, което предполагат нормалните двустранни отношения. Въпреки че отвреме на време има някои проблеми, ние сме доволни, че досега не е имало резки завои... Освен това Турция се готви за потенциално въвеждане на санкции според CAATSA“, заяви той. \r\n\"В разговорите ни със Съединените щати виждаме общо облекчаване и сближаване по въпроси, включително за района източно от Ефрат, F-35 и „Пейтриът.“ \r\nАкар каза, че свързването на С-400 с F-35 е „още едно препятствие“ и отбеляза, че девет партньора от НАТО имат участие в програмата. \r\n„Никъде в споразумението за F-35 няма клауза, според която един ще бъде изключен от партньорството заради закупуване на С-400“, каза той. „Турция е платила 1,2 милиарда долара, ние също произвеждахме частите, поръчани от нас навреме. Какво повече можем да направим като партньор?“ \r\nВ опит да убедят Турция да се откаже от руските ракети, Съединените щати предложиха да продадат аналога си на Raytheon Co. - системите за противоракетна отбрана „Пейтриът“, което по думите на Акар, Турция в момента обмисля. Той заяви, че турски и американски. длъжностни лица са работили по въпросите на цените, трансфера на технологии и съвместното производство от края на март. \r\nМинистърът каза също, че се очаква концептуалната работа по отбранителните системи SAMP-T на френско-италианския консорциум EUROSAM да приключи през октомври. Акар заяви, че EUROSAM е предложила да се инсталира батария SAMP-T в Турция и че ще бъдат извършени проучвателни дейности. \r\n***  Генералният секретар на НАТО Йенс Столтенберг и Северноатлантическият съвет на Алианса пристигат на посещение в Македония на 2-3 юни, предава скопският телевизионен канал  „Телма“ . \r\nПо време на двудневния си престой в страната те ще имат срещи с политическото ръководство на Македония във връзка с процеса на присъединяване на Македония към НАТО. \r\nТова е първото посещение на Столтенберг и високопоставени представители на НАТО в страната след подписването на Протокола за членство на Северна Македония в Алианса, който досега е ратифициран от 13 от 29-те страни-членки. \r\nСеверноатлантическият съвет е главният политически орган, който взима решенията в НАТО. Съветът наблюдава политическите и военните процеси, свързани с въпросите на сигурността, засягащи целия Алианс. Той е съставен от представители на всички държави-членки, а председател е генералният секретар. \r\n***  Обявявайки концепцията си за срещата със сръбската делегация на 1 юли в Париж, президентът на Косово Хашим Тачи още веднъж заявим че на разговорите, организирани от френския президент Еманюел Макрон, ще изрази подкрепата си за идеята Прешево, Медвежда и Буяновац да се присъединят към територията на Косово, пише белградският ежедневник  „Вечерне новости“ . \r\nСпоред него това би било „коригиране на историческата несправедливост“: \r\n„Виждам, че е необходимо да се коригира границата, без да се засяга един сантиметър от територията на \"Република Косово\". Аз съм за корекция, а не за размяна и ще представя тази идея в Париж“. \r\nПодобен подход от страна на косовската страна едва ли ще допринесе за излизането на диалога от задънената улица, която е основната цел на обявената среща във френската столица, договорена на срещата в Берлин на 29 април, която приключи без конкретни резултати. \r\nПо отношение на плана на косовския държавен глава, министърът на отбраната на Сърбия Александър Вулин заяви пред „Новости“, че Сърбия е победена в Косово през 1999 година от стратегически бомбардировачи и ракети „Томахоук“, а не „от групата разбити шиптарски терористи“. \r\n„Нито тогава, нито сега, шиптарите, с Тачи и без него, са решавали за себе си, или за Сърбия. Вучич решава в съответствие с интересите на Сърбия, а Тачи решава каквото му се каже. Затова и говори глупости и безсмислици, защото знае, че това, което говори, не задължава никого и нищо“. \r\nОтносно подготовката на Прищина за срещата на върха в Париж, Тачи разговаря с албанския премиер Еди Рама във вторник, а вечерта преди това президентът на тази страна Илир Мета и премиерът на Косово Рамуш Харадинай вечеряха в пристанището на Дуръс, където те също така обсъждаха отношения Белград и Прищина и „граничния въпрос между Сърбия и Косово“. \r\nКоментирайки неотдавнашното изявление на кмета на Буяновац Шаиф Камбери, че сливането на Прешевската долина с Косово ще бъде най-доброто решение, сръбският президент Александър Вучич заяви във вторник, че това са само желанията на отделни лица, но реалността е много по-различна. Говорейки за среща, която ще има с представители на сърбите от Косово в петък, Вучич каза, че не би искал никой да има големи очаквания по въпроса за Косово, а да бъде „твърдо на земята“ и да се бори по никакъв начин за интересите на сръбския народ. \r\nДва дни след срещата с косовските сърби, президентът ще представи пред Скупщината в Белград  доклад за ситуацията в Косово. \r\n***  Константинополският патриарх Вартоломей ще пристигне в Атина в сряда, където ще проведе разговори с архиепископа на Гръцката православна църква Йероним, които се очакват с голям интерес и които могат да обозначат нова ера на отношенията между ГПЦ и Фенер, пише електронното издание на вестник  Kathimerini . \r\nОчаква се по време на срещата Йероним да изрази подкрепата си за решението на Вселенската патриаршия от по-рано тази година за даване на автокефалия на Православната църква на Украйна. \r\nВ четвъртък Вартоломей ще открие Центъра Свети Порфирий за геронтология и социална подкрепа в Дилеси, Централна Гърция. Очаква се церемонията да привлече хиляди поклоници, а на нея ще присъства и президентът на Гърция Прокопис Павлопулос. \r\nВ петък Вартоломей се връща в Истанбул. \r\n***  Британският премиер Тереза Мей не трябва да поставя своята сделка за Брекзит на гласуване в парламента, след като последното й предложение към депутатите бе посрещнато с вълна от критики, заявиха от опозиционната Лейбъристка партия, предава Reuters. \r\n„Наистина смятам, че би било разумно премиерът да каже, че сега няма да поставя този пакет на гласуване“, заяви говорителят на лейбъристите за Брекзит Кейр Стармър. \r\n***  Шест самолета F-35B Lightning, най-новите изтребители на Великобритания, са пристигнали във вторник в британска база в Кипър за учения и изпитания на системите в първото задморско разполагане на самолетите, пише електронното издание на вестник  Kathimerini . \r\nСамолетите от 617 ескадрила, управлявани от трима пилоти от кралския флот и трима от кралските военновъздушни сили (ВВС), се приземиха на базата Акротири за, както го наричат официалните лица, шест-седмично разполагане на източносредиземноморския остров като част от ученията Lightning Dawn. \r\nКомандирът на базата в Акротири Кристофър Снайт заяви, че разполагането ще позволи на пилотите да тестват логистиката и да засилят подготовката на екипажите на земята. \r\nСнайт каза, че обучението има за цел да подготви самолета за първото му разполагане на борда на новия самолетоносач на Обединеното кралство, HMS Queen Elizabeth, и да развие възможностите си за удари. \r\nНяма текущи планове за това самолетите да водят бойни мисии, каза той. \r\nЛетателната подготовка ще се проведе над водите на юг от Кипър и няма да включва никакви оръжия. \r\nПо думите на Снайт, базата в Акротири е избран за ученията, защото е доста далеч от Великобритания и това ще „разтегли логистиката“, но и е достатъчно позната на британските пилоти, някои от които са излитали преди това от въздушната база. \r\n***  Турция трябва срок от малко повече от две седмици да се определи окончателно по въпроса за придобиването на американски изтребители F-35 вместо руските зенитно-ракетни системи (ЗРС) С-400. В противен случай Вашингтон заплашва Анкара с най-негативните последствия, съобщи във вторник американският телевизионен канал CNBC, позовавайки се на източници от Държавния департамент, предава  ТАСС . \r\nСпоред информацията, САЩ искат от Турция до края на първата седмица на юни покупката на С-400 да бъде анулирана. Това предложение на Вашингтон е окончателно и няма да има повече отсрочки, подчертават източниците на CNBC. \r\nПо думите на един от събеседниците на телевизионния канал, страните-членки на НАТО трябва да използват техника, която се съчетава със системите на Алианса, а руските ЗРС не отговарят на тези стандарти. \r\nИзточникът подчертава, че Анкара ще се сблъска с негативни и реални последици, ако завърши процедурата по получаване на системите. Сред тях са изключване от програмата за F-35,възстановяване на стойността на 100 поръчани, но недоставени изтребители и въвеждане на американски санкции и наказание по линията на НАТО. \r\nВ петък Истанбул бе домакин на среща между турския президент Тайип Ердоган и председателя на Съвета на Федерацията Валентина Матвиенко. Според нея турският лидер е уверил, че Анкара ще изпълни договора за закупуване на С-400 от Руската Федерация, въпреки безпрецедентния натиск върху републиката. \r\nПървите съобщения за преговори между Турция и Русия за закупуване на ЗРС се появиха през ноември 2016 година. Фактът на сключване на договора беше потвърден от руската страна на 12 септември 2017 г. Турският министър на отбраната Хулуси Акар каза, че разполагането на С-400 ще започне през октомври 2019 година. Както генералният директор на Ростех Сергей Чемезов съобщава през декември 2017 г., разходите за снабдяване на Анкара със системи С-400 са $ 2,5 млрд. Турция е първата държава-членка на НАТО, която получава такива системи за самолети от Русия. \r\nСАЩ активно се опитват да попречат на Турция да закупи руските системи. По-рано Вашингтон вече предупреди Анкара, че в случай на придобиване на тези оръжейни системи Съединените щати могат да откажат да продадат Турция на F-35. С-400 „Триумф“ са ракети с далечен и среден обсег, предназначени да унищожават самолети, крилати и балистични ракети. С-400 може да се използва и срещу наземни цели. \r\n*** Евростат, статистическата служба на ЕС, публикува последните статистически данни за цените на енергията, пише базираното в Брюксел издание  New Europe . \r\nСредно, цените на електроенергията за домакинствата в ЕС са се увеличили до 21,1 евро на 100 кВтч (+ 3,5%) между втората половина на 2017 г. и втората половина на 2018 г. \r\nСредната цена на електроенергията за домакинствата е само с 0.1 евро на 100 кВтч по-висока в сравнение с втората половина на 2015 г., като първата е най-висока през последните десет години. \r\nВ ЕС цените на електроенергията за домакинствата през втората половина на 2018 г. варират от 10 евро за 100 кВтч в България до около 30 евро за 100 кВтч в Дания, Германия и Белгия. \r\n*** Китай може да използва стратегически важни редки метали, търсени от високотехнологичните индустрии като коз в разрастващата се търговска война със САЩ, пише в сряда вестник \"South China Morning Post\", цитиран от  TACC . \r\nПубликацията обръща внимание на факта, че президентът на Китай Си Цзинпин посети предприятие за редки метали в източната провинция Дзянси.   \r\nСпоред експерти посещението изпраща сигнал, че Пекин може да използва редките метали като коз в търговската война със САЩ и също така показва готовността на властите да подкрепят тази индустрия.  \r\nКитай е най-големият световен производител на редки метали и техният основен доставчик в САЩ. Страната задоволява до 80% от световното търсене на тази суровина. Тази група включва 17 елемента, използвани в електрониката, химията, автомобилостроенето, оптиката, военните технологии и много други области. Миналата година 120 000 тона редки елементи са добити в Китай - около 71% от световното производство. \r\nКакто отбелязва изданието, САЩ умишлено изключват тази категория от стратегически важни стоки от списъка на китайския износ, който ще бъде обект на повишени мита. \r\n*** Най-малко шест души бяха убити, други 200 бяха ранени в резултат на сблъсъци между демонстранти и полицията в столицата на Индонезия. Това съобщи в сряда губернаторът на Джакарта Анис Басведан, съобщава новинарският портал Detik,цитиран от  TACC . \r\nМеждувременно говорителят на индонезийските правоприлагащи органи Дади Прасетио потвърди в интервю за телевизионния канал Kompas, че полицаите, охранявали протеста не са разполагали с никакви огнестрелни оръжия. \r\nПривържениците на опозиционния кандидат Прабово Субианто проведоха протестен митинг срещу резултатите от президентските избори във вторник в центъра на Джакарта, спечелени от сегашния държавен глава Джоко Видодо. Мирната демонстрация през нощта се превърна в сблъсъци с полицията, която беше принудена да използват сълзотворен газ и водни оръдия. Според The Jakarta Post, протестиращите са изгорили няколко коли и са подпалили едно полицейско общежитие.", "date": "2019.05.22", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/22/2661001/smolyan-poradi-tehnicheski-prichini-vzrivnite-raboti-predvideni-za-dnes-po-patya-srednogortsi-rudozem-se-otlagat-i-dvizhenieto-nyama-da-bade-ogranichavano.html", "text": "Поради технически причини взривните работи предвидени за днес по пътя Средногорци – Рудозем се отлагат и движението няма да бъде ограничавано. Това съобщи за  Радио „Фокус“ – Смолян  дежурният в Областно пътно управление – Смолян. \r\nПървоначално бе предвидено от 12.00 ч. до 20.00 ч. движението път II-86 Средногорци – Рудозем да бъде ограничено за извършването на взривни работи в участък от 100 м, който е в средата на трасето между двете населени места. \r\nНели ГЕРГЬОВСКА", "date": "2019.05.22", "title": "Смолян: Поради технически причини взривните работи предвидени за днес по пътя Средногорци – Рудозем се отлагат и движението няма да бъде ограничавано"}
{"url": "http://www.focus-news.net/news/2019/05/22/2660992/leonid-slutski-rusiya-vinagi-shte-podkrepya-sarbiya-osobeno-za-kosovo.html", "text": "Ситуацията в Косово, както и действията на ръководството в Прищина са били основните теми на срещата между президента на Сърбия Александър Вучич и председателя на комисията по международните работи на Държавната дума на Русия Леонид Слуцки, който е подчертал, че Москва винаги ще подкрепя Белград, особно по въпроса за Косово, предава  ТАСС , като се позовава на съобщение от пресслужбата на кабинета на държавния глава на балканската страна. \r\nСъбеседниците са обсъдили „бъдещото развитие на руско-сръбското сътрудничество във всички сфери“. Вучич е отбелязал голямото значение на своята неотдавнашна среща с руския президент Владимир Путин в Пекин и е благодарил на Русия за „твърдата подкрепа и защита за целостта и независимостта на Сърбия и нейните държавни и национални интереси“. \r\n„Вучич запозна Слуцки с развитието на ситуацията в Косово и Метохия и конкретно за мерките на прищинските власти, които, освен застоя в диалога, са предизвикали влошаването на условията на живот на сърбите в Косово. Президентът Вучич е казал, че диалогът може да бъде продължен само ако Прищина отмени неразумните мита върху сръбските стоки“, се казва в съобщението. В същото време сръбският лидер е отбелязал, че „Сърбия винаги ще изповядва политика на мира и стабилността. \r\nСлуцки е заяви, че „в Москва се гордеят с много близките отношения между нашите две страни“ и имат намерение „винаги да подкрепят позицията на Сърбия, особено по въпроса за Косово и Метохия“. \r\nПревод и редакция:", "date": "2019.05.22", "title": "Леонид Слуцки: Русия винаги ще подкрепя Сърбия, особено за Косово"}
{"url": "http://www.focus-news.net/news/2019/05/22/2661002/dobrich-19-godishen-mladezh-e-postradal-sled-kato-se-e-preobarnal-s-lek-avtomobil-v-kraypatna-niva-v-rayona-na-selo-kochmar.html", "text": "19-годишен младеж е пострадал при катастрофа е района на село Кочмар. Това съобщиха от пресцентъра на  ОДМВР – Добрич . Сигнал за инцидента е получен около 07.55 часа на 21 май. На място е установено, че водач на лек автомобил с добричка регистрация, поради движение с несъобразена скорост, губи контрол над колата и се преобръща в крайпътна нива. Вследствие на инцидента е пострадал 19-годишниямладеж, който е настанен в МБАЛ – Добрич  с комоцио, без опасност за живота.", "date": "2019.05.22", "title": "Добрич: 19-годишен младеж е пострадал, след като се е преобърнал с лек автомобил в крайпътна нива в района на село Кочмар"}
{"url": "http://www.focus-news.net/news/2019/05/22/2660995/premierat-boyko-borisov-realiziraneto-na-mezhdusistemnata-gazova-vrazka-mezhdu-balgariya-i-gartsiya-shte-ima-klyuchova-rolya-za-tseliya-region-i-za-evropa.html", "text": "Реализирането на междусистемната газова връзка между България и Гърция ще има ключова роля за целия регион и за Европа“. Това заяви министър-председателят Бойко Борисов на среща с гръцкия премиер Алексис Ципрас преди официалния старт на изграждането на интерконектора между двете страни, съобщиха от  правителствената информационна служба . „Проектът е от стратегическо значение не само за нашите две държави, но и за цяла Европа, включително и за страните от Западните Балкани“, подчерта премиерът Борисов и изтъкна, че интерконекторът ще доведе до реална диверсификация на източниците и маршрутите за доставка на природен газ. В разговора с гръцкия си колега Бойко Борисов припомни, че в управленската програма на българското правителство е заложено като приоритет гарантиране на енергийната сигурност и развитие на пазара, включително подготвителните дейности, възлагане на строителството на обекта и въвеждането в експлоатация на газовата връзка България-Гърция през 2020 г. „Изпълняваме поставените задачи, за да осигурим инфраструктура, по която да се доставя газ за региона при конкурентни условия“, посочи още министър-председателят.  \r\nПо време на срещата двамата правителствени ръководители отбелязаха и ключовото значение на междусистемната газова връзка като част от общите балкански проекти и посочиха важното значение на строежа и на пътищата, жп линиите, пристанищата, дигиталната инфраструктура за свързаността и стабилността на Балканите. „Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите“, заяви още Бойко Борисов.  \r\nИзграждането на междусистемната газова връзка Гърция – България има за цел да осигури диверсификация не само на маршрутите, но и на източниците на природен газ за България и региона. Като част от развитието на Южния газов коридор, чрез IGB България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ.  \r\nГазовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.", "date": "2019.05.22", "title": "Премиерът Бойко Борисов: Реализирането на междусистемната газова връзка между България и Гърция ще има ключова роля за целия регион и за Европа"}
{"url": "http://www.focus-news.net/news/2019/05/22/2661003/tass-frantsiya-predlozhi-da-razpolozhi-sredstva-za-pvo-v-turtsiya.html", "text": "Франция е предложила временно да разположи на територията на Турция средства за противовъздушна отбрана (ПВО) – системите SAMP-T,  съобщи в сряда министърът на отбраната на Турция Хулуси Акар, предава  ТАСС . \r\n„Достигнахме определен етап в преговорите по тази тема. Те (Франция) предложиха да разплоложат в Турция системи SAMP-T. Ние продължаваме работата в това направление“, заяви министърът, цитиран от „Хюриет“. \r\nТой посочи,че в момента „в база Инджирлик е разпложена испанска система „Пейтриът“, а в Кахраманмараш – SAMP-T на Италия“. \r\nПо думите на Акар, френската страна е предложила да се изучат възможностите за разполагане на системи за ПВО в Инджирлик и Кахраманмараш. „Ако президентът на Турция сметне този вариант за приемлив, ние ще продължим работата в тази посока в потвърждение на добрата воля в отношенията с Франция“, съобщи министърът, като отбеляза, че в момента става дума за разполагане на една френска система. \r\nТАСС отбелязва, че SAMP-T е система за ПВО от ново поколение на френско-италианския консорциум Eurosam. По-рано Турция е разглеждала заявка на компанията в хода на впоследствие отменения търг за закупуване на средства за ПВО. Но Анкара е продължила вече в двустранен формат да изучава вариантите за сътрудничество в производството на тези системи. \r\nВъв връзка с това Акар заяви, че „се водят (предварителни) преговори с Eurosam“ за купуване и производство на SAMP-T. „Те ще продължат до октомври. Ако подготвителната работа се окаже успешна, след това ние ще започнем преговори за произовдството на системите“, съобщи министърът. \r\nПревод и редакция:", "date": "2019.05.22", "title": "ТАСС: Франция предложи да разположи средства за ПВО в Турция"}
{"url": "http://www.focus-news.net/news/2019/05/22/2661008/shumen-30-godishen-mazh-e-napravil-opit-da-ubie-bivshata-si-sapruga.html", "text": "Образувано е досъдебно производство, което се наблюдава от Окръжната прокуратура в Шумен, след като днес, 22 май, след 05.00 часа сутринта 30-годишният Нелгин направил опит да убие бившата си съпруга. Това съобщиха от пресцентъра на  Апелативна прокуратура – Варна . Инцидентът станал в околностите на Шумен. Изяснява се видът на оръжието, с което е бил извършен опитът за убийство на 26-годишната Нурсел. 30-годишният Нелгин е избягал от местопроизшествието. Бившата му съпруга е в болницата, след като по време на стрелбата срещу нея в главата й са попаднали две сачми. Нама опасност за живота й.  \r\nЖената била в автомобила на свой колега, с когото работели в завод „Алкомет“ в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал от местопроизшествието. Открит бил от полицията в Разград, където е задържан за 24 часа по Закона за МВР.   \r\nСлед довеждането му в Шумен Окръжната прокуратура ще го привлече като обвиняем за престъпление по член 116, ал.1, т. 6а, във връзка с член 115, във връзка с член 18 от НК. Опитът за убийство е извършен в условията на домашно насилие и в изпитателния срок на предходно осъждане.  \r\nНелгин преследвал често бившата си съпруга. Ден преди инцидента тя подала втора жалба за домашно насилие срещу него.  \r\nПродължават действията по разследването.", "date": "2019.05.22", "title": "Шумен: 30-годишен мъж е направил опит да убие бившата си съпруга"}
{"url": "http://www.focus-news.net/news/2019/05/22/2661007/zam-ministar-atanaska-nikolova-neobhodima-e-obshta-strategiya-na-es-za-cherno-more.html", "text": "Важен приоритет за България е присъединяването на Европейския съюз (ЕС) към Конвенцията за опазване на Черно море от замърсяване. Това заяви заместник-министърът на околната среда и водите Атанаска Николова по време на Министерската конференция за Общ дневен ред за Черно море, която се проведе вчера в Букурещ. Това съобщиха от пресцентъра на  министерството . Конференцията беше организирана от Румънското председателство на Съвета на Европейския съюз съвместно с Европейската комисия.  \r\nЗамeстник-министър Николова подчерта необходимостта от разработването на обща стратегия на ниво Европейски съюз за Черно море, която да стане част от макрорегионалните стратегии на Съюза. Според нея това ще помогне на държавите да подобрят подхода си за дългосрочно стратегическо сътрудничество. Общият дневен ред за Черно море е важна стъпка към създаването на такава стратегия, което изисква мобилизирането на средства на европейско ниво. \r\n„В момента страната ни е ротационен председател на Организацията за Черноморско икономическо сътрудничество. Под мотото „Море от възможности“ ние работим усилено за създаване на синергия с други формати на регионално сътрудничество и организации. Целта ни е да бъде използван потенциалът на широкия Черноморски регион за сътрудничество и ползотворно взаимодействие под формата на обмен на добри практики и възможности за изпълнение на успешни проекти в областта на опазването на морската околна среда. Въпреки различията между черноморските страни и тяхната принадлежност към различни международни организации и икономически съюзи, усилията трябва да са обединени в посока прилагане на мерки и политики за неговото опазване и устойчиво управление“, отбеляза заместник-министър Николова. \r\nУчастие в конференцията взеха европейският комисар по околна среда, морско дело и рибарство Кармену Вела и представители на ниво министри с компетенции в областта на морските въпроси на черноморските страни (България, Грузия, Румъния, Русия, Турция и Украйна) и Република Молдова. От българска страна в конференцията участва и заместник-министърът на транспорта, информационните технологии и съобщенията Велик Занчев.  \r\nОсновните цели на Общия дневен ред са постигане на здрави морски и крайбрежни екосистеми, конкурентна, иновативна и устойчива синя икономика за Черно море и насърчаване на иновациите в синята икономика за Черно море.  Първата сериозна стъпка за развитие на синята икономика в Черноморския регион беше направена с приемането на Министерската декларация за сътрудничество, подписана на 31.05.2018 г. в Бургас по време на отбелязването на Европейския морски ден. С подписването на декларацията черноморските страни обединиха своите усилия за устойчиво развитие при запазване на баланса „човек – икономика – природа“.  \r\nОсновен резултат от конференцията беше приемането на Министерска декларация за  Общ дневен ред за Черно море. Общият дневен ред позволява на крайбрежните страни и Република Молдова да работят заедно за първи път в гъвкави формати и на доброволна основа с цел прилагане на съвместни проекти, които посрещат нуждите и приоритетите, идентифицирани за Черноморския регион, както и да привличат и приоритизират европейски инвестиции и фондове по ефективен начин.", "date": "2019.05.22", "title": "Зам.-министър Атанаска Николова: Необходима е обща стратегия на ЕС за Черно море"}
{"url": "http://www.focus-news.net/news/2019/05/22/2661005/prof-donka-baykova-dietolog-svrahtegloto-i-zatlastyavaneto-pridobiha-harakter-na-pandemiya.html", "text": "Свръхтеглото и затлъстяването при хората придоби характер на пандемия, надмина границите на една държава и обхваща почти всички съвременни държави. Това каза в интервю за  Агенция „Фокус“  проф. Донка Байкова, специалист по хранене и диететика по повод 22 май – Европейския ден за борба с наднорменото тегло. Според нея това е процес, който трудно се овладява и изисква доста усилия едновременно от държавата и от всеки индивид поотделно. „Той се свързва с много и различни причини – съвременният начин на живот, в частност обездвижването“, посочи тя, като добави, че повечето хора работят или стояща или седяща работа, и имат ниска двигателна активност. Като втора причина за мащаба на затлъстяването Донка Байкова посочи „забързаният век“, в който живеем, който определя и модела на бързо хранене. „Той е свързан с удовлетворяване на глада и много често това става с бързи храни и нищожна хранителна плътност, а именно богати на въглехидрати, мазнини и много бедни на зеленчуци и плодове, на биологично активни вещества – витамини, минерали, антиоксиданти и фибри“, уточни тя. По думите й ние забравяме да приемаме хранителните вещества, които са активизаторите на метаболизма на човешкия организъм. „И, разбира се, неправилен режим на хранене – когато можем, където можем и каквото можем с цел засищане. Като че ли загубихме навиците, ние ги променихме. В седяща обстановка, в приятна атмосфера трябва да приемем поне основните хранения, а именно закуска, обяд и вечеря“, добави проф. Байкова. Според нея много и различни са причините за проблемите с наднорменото тегло. „От ранна възраст на малките деца и учениците би трябвало да им се предлага повече информация за здравословен начин на живот, в частност – хранене“, допълни проф. Байкова.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.22", "title": "Проф. Донка Байкова, диетолог: Свръхтеглото и затлъстяването придобиха характер на пандемия"}
{"url": "http://www.focus-news.net/news/2019/05/22/2661010/afp-british-steel-falira-ostavyayki-hilyadi-rabotnitsi-na-ulitsata.html", "text": "British Steel фалира в сряда след разговори в последния комент с правителството на Великобритания, на които не е постигнато разбирателство за финансово спасяване на компанията, предава  AFP . \r\n„Това са ужасяващи новини за хилядите работници“, заяви Тим Роуч, генерален секретар на профсъюза GMB. \r\nПревод и редакция:", "date": "2019.05.22", "title": "AFP: British Steel фалира, оставяйки хиляди работници на улицата"}
{"url": "http://www.focus-news.net/news/2019/05/22/2661009/ombudsmanat-maya-manolova-parlamentarno-predstavenite-partii-sa-poluchavali-po-visoki-darzhavni-subsidii-ot-zakonovo-opredelenite-koeto-e-narushenie-i-e-oshtetilo-grazhdanite-s-nad-6-mln-lv.html", "text": "Парламентарно представените партии са получавали по-високи суми от законово определените, това е ощетило гражданите с 6 млн. лв. Това каза омбудсманът Мая Манолова относно разпоредената от главния прокурор проверка по информация за нарушения при определяне на партийната субсидия за 2018 г., предаде репортер на  Агенция „Фокус“ . „Очевидно става дума за нарушение на закона. Гражданите са ощетени с над 6 млн. лв. Текстовете на закона са ясни. Политическите партии получават субсидия в размер на 11 лв. за всеки получен за тях действителен глас“, отбеляза тя. „Оказа се обаче от данните, които бяха извадени, че партиите са получавали субсидия и за гласове, подадени за независими кандидати, за партии, които не са преминали еднопроцентовата бариера, а също така и за протестно гласуващите граждани в квадратчето „не подкрепят никого“, което очевидно е нарушение на закона“, заяви Манолова.    \r\nПопитана кой е отговорен за създалата се ситуация, тя отговори: „Не съм аз органът, който се произнася затова, кой е извършил нарушението, но е факт, че партиите са получавали, тези които имат свои представители в парламента, суми по-високи от законово определените. Очаквам освен прокуратурата, че е започнала проверка, народните представители също да упражнят своето правомощие на парламентарен контрол върху действията на изпълнителната власт. Наистина те са в деликатна ситуация, защото те са тези, които са получавали по-високите субсидии, но в крайна сметка от депутатите се очаква да контролират как изпълнителната власт спазва законите – в случая министърът на финансите,“ добави омбудсманът.  \r\nДаяна ДЮЛГЕРОВА", "date": "2019.05.22", "title": "Омбудсманът Мая Манолова: Парламентарно представените партии са получавали по-високи държавни субсидии от законово определените, което е нарушение и е ощетило гражданите с над 6 млн. лв."}
{"url": "http://www.focus-news.net/news/2019/05/22/2661014/kmetat-na-sofiya-yordanka-fandakova-prisastva-na-otrivaneto-na-nova-sportna-ploshtadka-v-60-ou-v-kv-benkovski.html", "text": "Със спортен празник бе открито новото игрище в 60 основно училище „Св. Св. Кирил и Методий“ в кв. „Бенковски“.  Игрището е с размери 45 на 25 метра, положена е  изкуствена трева и е изградено осветление.Това съобщиха от пресцентъра на  Столична община . Инвестицията е на стойност 170 хиляди лева. Опуснати са още 70 хиляди за саниране на една от сградите на училището. Игрището е изградено по инициатива на гражданите и на районния кмет, които работиха в тясно сътрудничество за реализирането на проекта. Младежи от района дойдоха при мен заедно с кмета с идеята, подкрепих я и днес вече децата могат да се радват на новото спортно съоръжение.  Това каза кметът Фандъкова  по време на спортния празник в училището.  Инвестициите в образованието са изключително важни, защото осигуряват по-добра среда за обучение и спорт на децата ни, подчерта столичният кмет Фандъкова.  В момента се строят още 7 нови училищни сгради, като четири от тях се намират в малки населени места . В село Негован в район „Нови Искър“, в с. Мрамор в район „Връбница“,  кв. Симеоново във Витоша и в кв.Требич в район „Надежда“ изграждаме нови кабинети и физкултурни салони, посочи  Фандъкова  Предстои да започне работа по реконструкция и изграждане на  още три училищни сгради в  30 училище в район „Връбница“ , 100 училище в район „Сердика“ и 28 училище в „Красна поляна.“ \r\nНа събитието присъстваха зам.-кметът Ирина Савина и кметът на район „Сердика“  Тодор Кръстев.", "date": "2019.05.22", "title": "Кметът на София Йорданка Фандъкова  присъства на отриването на нова спортна площадка в 60 ОУ в кв. „Бенковски“"}
{"url": "http://www.focus-news.net/news/2019/05/22/2661017/evropeyski-izbori-2019-krum-donchev-bsp-za-balgariya-zaedno-mozhem-da-vazrodim-promishlenata-mosht-na-sliven.html", "text": "Вярвам, че Сливен може да възроди облика си на онзи голям индустриален център, какъвто го помня от детските ми години, заяви кандидатът за евродепутат от „БСП за България“ Крум Дончев по време на посещение си в Сливен, съобщиха от пресцентъра на  БСП . В разговор с хората той се запозна с демографските и икономически проблеми, с които се бори  сливенската общественост, изрази ясно амбициите си да работи в полза на България, като се ангажира с каузи, в които има дългогодишен опит и компетенции. „Както на пистата, така и в битката за Европарламента, участвам с дух за победа и кауза за България. И при двете има състезание, но отговорностите са различни“, каза още той.  \r\nПрисъстващите обясниха, че Сливен е един от важните промишлени български индустриални центрове, с традиции в текстилното, машиностроителното, стъкларското, електротехническото производство, хранително-вкусовата промишленост. „Проблемите на хората се свеждат до безпаричие, здравеопазване, инфраструктура. Виждам в тях голямо недоверие, но искрено вярвам, че ние, от „БСП за България“, можем да постигнем нещо по-добро за народа и страната си“, посочи кандидатът. Хората подчертаха, че благоприятният климат и изградената иригационна система са предпоставка за утвърждаването на сливенския регион като стратегически доставчик на стопанска продукция. „Условията са изключително подходящи за развитието на овощарството, особено производството на праскови и череши, лозарството, зеленчукопроизводството, производството на слънчоглед и зърнени култури, а също и за развитие на животновъдството. В Сливен работят Институт по прасковата и Център за селекция и репродукция в животновъдството“, каза още хората от региона. Според Дончев всичко това е важно да се съхрани и доразвие, за да могат производителите и търговците на едро в Сливен да се чувстват спокойни, че продукцията им може да бъде реализирана. “Много е трудно човек, занимавайки се с политика в днешно време, да бъде разбран правилно, защото политиците създадоха агресия у всички нас. Защото езикът, с който те комуникират, не е езикът на българина. Политиците трябва да бъдат пример за нас и нашите деца. Затова вярвам, че вече е дошло времето, когато политическият модел в България трябва да бъде променен – не, защото политиците имат нужда, а защото хората имат нужда“, подчерта още той.", "date": "2019.05.22", "title": "Европейски избори 2019: Крум Дончев, „БСП за България“: Заедно можем да възродим промишлената мощ на Сливен"}
{"url": "http://www.focus-news.net/news/2019/05/22/2661013/bdzh-osiguryava-nad-8-000-dopalnitelni-mesta-vav-vlakovete-za-pochivnite-dni.html", "text": "„БДЖ-Пътнически превози” ЕООД ще осигури над 8 000 допълнителни места във влаковете за почивните дни по повод Деня на славянската писменост и култура. Това съобщиха от пресцентъра на  БДЖ . За тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да осигури удобното придвижване на своите клиенти по време на почивните дни. \r\nОт 23 до 26 май включително, с увеличени състави ще пътуват някои влакове по следните маршрути: \r\n-\tСофия-Варна-София; \r\n-\tСофия-Бургас-София; \r\n-\tСофия-Пловдив-София; \r\n-\tСофия-Свиленград-София; \r\n-\tСофия-Стара Загора-София; \r\n-\tСофия-Горна Оряховица-София; \r\n-\tСофия-Лом-София; \r\n-\tСофия-Видин-София; \r\n-\tСофия-Благоевград-София; \r\n-\tСофия-Кюстендил-София; \r\n-\tСофия-Петрич-София; \r\n-\tСептември-Добринище-Септември. \r\n„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.05.22", "title": "БДЖ осигурява над 8 000 допълнителни места във влаковете за почивните дни"}
{"url": "http://www.focus-news.net/news/2019/05/22/2661016/sport-osasuna-vleze-v-primera-division.html", "text": "Лидерът в Сегунда дивисион Осасуна е първият нов член на Ла Лига. Това стана факт три кръга преди края на сезона, след като третият в класирането - Албасете, загуби с 0:1 от втория Гранада. Тимът от Памплона има десет точки аванс пред Албасете и не може да бъде изместен от едното от първите две места, които дават директна промоция в елита. До момента Осасуна има 37 участия в Примера дивисион, достигал е финал за Купата на краля и полуфинал за Купата на УЕФА. Това е и осмото изкачва не на Осасуна от втора в първа дивизия в историята им.", "date": "2019.05.22", "title": "Спорт: Осасуна влезе в Примера Дивисион"}
{"url": "http://www.focus-news.net/news/2019/05/22/2661004/evropeyski-izbori-2019-korneliya-ninova-bsp-bez-svoboda-na-slovoto-nyama-istina.html", "text": "Без свобода на словото, няма истина.  Днес отбелязваме 175 години от началото на българската журналистика - време, в което словото е градило и съхранявало българската идентичност, давало е светлина и път за развитие. Това заяви лидерът на БСП Корнелия Нинова по повод 175 години българска журналистика и 125 години журналистическо движение у нас, съобщиха от пресцентъра на  партията . Тя заяви, че през тези години много ярки личности - журналисти са защитавали свободата и са пазили словото. \"Днес мисията на журналистиката е да бъде в услуга на обществото, а не на силния на деня; да буди, а не да слугува; да респектира, а не да манипулира. Честита годишнина, с пожелание за смелост и почтеност\", заключи Корнелия Нинова.", "date": "2019.05.22", "title": "Европейски избори 2019: Корнелия Нинова, БСП: Без свобода на словото, няма истина"}
{"url": "http://www.focus-news.net/news/2019/05/22/2661015/ombudsmanat-maya-manolova-finansoviyat-ministar-e-dlazhen-da-dade-otgovori-za-razmera-na-partiynata-subsidiya.html", "text": "Финансовият министър е длъжен да даде отговори за определянето размера на партийната субсидия. Това каза омбудсманът Мая Манолова относно разпоредената от главния прокурор проверка по информация за нарушения при определяне на партийната субсидия за 2018 г., предаде репортер на  Агенция „Фокус“ . „Ако следите промените, които са правени в Закона за политическите партии през 2016 г., когато се въвежда квадратчето „Не подкрепям никого“, по предложение на председателя на правната комисия Данаил Кирилов, се прави уточнение, което да направи невъзможно разпределянето на подадените гласове „Не подкрепям никого“ за получаване на субсидия от политическите партии“, припомни Манолова. „Това се вижда от стенограмата и от самия текст, който уточнява получените гласове от партии и коалиции. Там за квадратче „Не подкрепям никого“ и независими кандидати не става дума“, поясни още тя. „Сметката е абсолютно елементарна и смятам, че всеки български гражданин може да направи тази проверка. Законът е допълнително коригиран, за да стане най-малкото ясно, че гласовете „Не подкрепят никого“ да не отиват за финансиране на партиите“, поясни Манолова. Обмудсманът отказа да коментира кой е отговорен за тази злоупотреба, ако има такава. Попитана какво трябва да направят депутатите в тази ситуация, тя отговори: „Парламентарен контрол за действията на изпълнителната власт, в случая да зададат съответните въпроси на финансовия министър. Той е длъжен да даде съответен отговор,“ добави тя.  \r\nДаяна ДЮЛГЕРОВА", "date": "2019.05.22", "title": "Омбудсманът Мая Манолова: Финансовият министър е длъжен да даде отговори за размера на партийната субсидия"}
{"url": "http://www.focus-news.net/news/2019/05/22/2661018/evropeyski-izbori-2019-yaroslav-dimitrov-rik-plevenpriklyuchvat-obucheniyata-na-vsichki-sektsionni-izbiratelni-komisii-na-teritoriyata-na-oblastta.html", "text": "Приключват обученията на всички  секционни избирателни комисии (СИК) на територията на област Плевен. Това каза за  Радио „Фокус“  Ярослав Димитров, председател на Районна избирателна комисия (РИК)-Плевен. „Подготовката за изборите върви към своя край, работи се по всички възможни параметри и позиции. Днес от 15.30 и 17.00 ч. в зала „Катя Попова” са последните обучения”, заяви Ярослав Димитров. „Имах среща с всички заети в оперативен и логистичен план, направихме последни уточнения по провеждането на изборния ден. На територията на областта има назначени 384 СИК. Очакваме още две, които ще бъдат образувани днес. Имаме и подвижни СИК. Имаме две секции в затворите в Белене и в Плевен. Имаме една болнична секция, в Медицинския център в Левски. Днес очакваме да се сформират в Кнежа и в Червен бряг”, каза още Ярослав Димитров. По думите му 3221 души са назначени за членове на СИК.  \r\nПо информация на Община Плевен избирателите на територията на общината са 124 119.  \r\nВиолета КРЪСТЕВА", "date": "2019.05.22", "title": "Европейски избори 2019: Ярослав Димитров, РИК-Плевен:Приключват обученията на всички секционни избирателни комисии на територията на областта"}
{"url": "http://www.focus-news.net/news/2019/05/22/2661011/sofiya-obrazuvano-e-zadrastvane-na-krastovishteto-na-stochna-gara.html", "text": "Образувано е задръстване на кръстовището на Сточна гара в София, съобщи слушател на  Радио „Фокус“ .", "date": "2019.05.22", "title": "София: Образувано е задръстване на кръстовището на Сточна гара"}
{"url": "http://www.focus-news.net/news/2019/05/22/2661019/pazardzhik-ot-nachaloto-na-aktivniya-sezon-za-borba-s-gradushkite-v-oblastta-sa-padnali-nyakolko-slabi-gradushki-bez-seriozni-shteti.html", "text": "От началото на активния сезон за борба с градушките в Пазарджишка областса паднали няколко слаби градушки, съобщи за  Радио „Фокус“ – Пазарджик  Диана Илкова, директор на Полигона за борба с градушките в село Гелеменово, община Пазарджик. По думите й не са нанесени сериозни щети върху земеделските площи, тъй като градушката а е паднала вътре в населените места. „Последната градушка в региона падна в село Лесичово, но не засегна сериозно насажденията на открито“, уточни Илкова. Тя допълни, че има постоянен денонощен контрол върху метеорологичните процеси над област Пазарджик и противоградовите площадки по места имат готовност да реагират. В цяла Пазарджишка област над 1,5 милион декара са площите, които са под защитата на Агенцията за борба с градушките. \r\nДиана Илкова отбеляза, че Полигонът за борба с градушките в село Гелеменово разполага с общо 18 ракетни площадки, от които се обстрелват градовите облаци. Противоградовите ракети са подготвени, но все още не се е налагало да бъдат използвани. „Активният сезон започна на 24 април. Имаме осигурени средства, противоградови ракети и се подготвяме за дейностите, които извършваме, за да предпазим от щети земеделските площи в региона. Всички 65 служители на ракетните площадки са професионално подготвени и са преминали през инструктаж. Ежечасно се наблюдават хидрометеорологичните процеси чрез команден пулт и се реагира своевременно“, уточни Илкова. Количеството на изстрелваните ракети по време на градоносни облаци е различно и зависи от големината на облака. В цяла Пазарджишка област над 1,5 милион декара са площите, които са под защитата на агенцията за борба с градушките. „През миналия земеделски сезон не са регистрирани сериозни щети от градоносните облаци, което показва, че дейността на Полигона за борба с градушките  ефективна“, допълни Илкова. \r\nАлбена ЖИЛЕКОВА", "date": "2019.05.22", "title": "Пазарджик: От началото на активния сезон за борба с градушките в областта са паднали няколко слаби градушки без сериозни щети"}
{"url": "http://www.focus-news.net/news/2019/05/22/2661020/dobrich-obshtinite-v-oblastta-poluchiha-po-grafik-dokumentite-i-materialite-za-predstoyashtite-v-nedelniya-den-izbori.html", "text": "Общините в областта са получили по график документите и материалите за предстоящите в неделния ден избори, съобщиха от пресцентъра на  Областна администрация – Добрич . Днес в часовете преди обяд по график главният секретар на Областна администрация Румен Русев е предал на общините документите и материалите за предстоящите на 26 май 2019 г. избори за Европейски парламент. Представители на всяка една от общините са получили протоколи за секционните избирателни комисии и приложения, отличителни знаци за секционните избирателни комисии, пликове за протоколите, методически указание. Заедно с документите на всяка една от общините са предадени и избирателните списъци с окончателния брой гласоподаватели и бюлетините за вота. За област Добрич общият брой на бюлетини, които бяха доставени за изборния ден е 182 100 броя. И през днешния ден са се провеждали обучения на членовете на СИК.", "date": "2019.05.22", "title": "Добрич: Общините в областта получиха по график документите и материалите за предстоящите в неделния ден избори"}
{"url": "http://www.focus-news.net/news/2019/05/22/2661022/evropeyski-izbori-2019-lilyana-pavlova-v-sin-cars-visokotehnologichnite-i-inovatsionni-proizvodstva-sa-tezi-koito-sazdavat-dobavena-stoynost.html", "text": "Високотехнологичните и иновационни производства са тези, които създават висока добавена стойност и българските млади специалисти избират да се развиват именно в тях. Русе е поредната област, предпочитана от инвеститорите в автомобилния сектор, а заводът за електромобили, който посетих днес, работи за бъдещето, съчетавайки иновации, грижа за околната среда и безопасност. Това каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети тази сутрин русенския производител на автомобили Sin Cars със собственик инж. Росен Даскалов, съобщиха от  пресцентъра на ПП ГЕРБ . Тя разговаря със служители във фирмата заедно с народния представител от ГЕРБ – Русе и областен координатор на партията в Русенска област Пламен Нунев. \r\n„Иновациите са един от секторите, които ще получат повече финансиране и подкрепа от Европейския съюз. С общите ни усилия Русе има потенциала да се превърне в българския център за производство на електромобили“, добави тя. \r\nКогато работим упорито и спазваме правилата - успяваме и дори сме по-добри от останалите. За този сектор е много важен и ангажиментът ни за подкрепа на професионалното образование, за да виждаме все повече млади хора, заети в българската индустрия, подчерта Лиляна Павлова. \r\nМоля ви да ни подкрепите на 26 май, за да продължим напред, добави депутатът Пламен Нунев в обръщението си. Той отбеляза, че през лятото започва строителството на магистралата Русе – Велико Търново, а през есента и основната рехабилитация на пътя Русе – Червена вода – Кубрат. Депутатът изрази своята подкрепа за бизнеса в Русе и сподели, че само с добро управление на държавата и региона, както се случва по време на ГЕРБ, могат да се създадат благоприятни условия за развитието му. \r\nРосен Даскалов представи фирмата, а кандидатът за евродепутат Лиляна Павлова тества русенски лекотоварен електромобил и разгледа спортния електромобил Sin S 1. Тя научи от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. Той обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места. \r\nОптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар. \r\nЕдна от водещите цели при създаването на проекта е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза в заключение Даскалов.", "date": "2019.05.22", "title": "Европейски избори 2019: Лиляна Павлова в Sin Cars: Високотехнологичните и иновационни производства са тези, които създават добавена стойност"}
{"url": "http://www.focus-news.net/news/2019/05/22/2661021/ombudsmanat-maya-manolova-nastoyava-tsik-da-predvidi-vazmozhnostta-za-kontrolno-rachno-prebroyavane-za-da-se-garantira-dostovernostta-na-rezultata-ot-mashinnoto-glasuvane.html", "text": "Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент. Това съобщиха от  пресофиса на омбудсмана . \r\nВ писмото си Манолова заявява, че се обръща към ЦИК по повод на сигнали от граждани до институцията, които изразяват своите опасения за проблеми при произвеждане на  машинното гласуване и отчитане на резултатите от него на предстоящите избори за ЕП и оттам нарушаване на доверието в изборния процес. \r\nПо-конкретно става въпрос за отказ на Централната избирателна комисия в писмо № 12-23/20.05.2019г. до експерта по наблюдение на избори Стоил Стоилов, да се извършва контролно ръчно преброяване на хартиените разписки от машинното гласуване. В писмото се посочва, че такова броене се прави задължително, когато гласуването с машини е единственият начин, по който гласоподавателите могат да упражнят правото си на глас. Сочи се още, че при предстоящите избори ръчно преброяване ще се осъществява задължително, когато възникне технически проблем, свързан с отчитането на изборните резултати в изчислителните пунктове на „Информационно обслужване“ АД. За да започне контролно преброяване ще е необходимо решение на съответната Районна избирателна комисия. В писмото не са изложени мотиви и аргументи, които да се основават на нормативни разпоредби.  \r\nОмбудсманът припомня, че на предстоящите избори ще се гласува с машини в 3 000 избирателни секции, което е около ¼ от всички секции, а в местните избори през есента на 2019г. те ще бъдат 6 000, т.е. двойно повече.  \r\nМанолова посочва, че методическите указания за произвеждането и начина на машинно гласуване в Секционна избирателна комисия са приети с решение на Централната избирателна комисия едва 5 дни преди изборния ден и в тях не се предвижда контролно ръчно преброяване на хартиените разписки, а резултатите от машинното гласуване се отчитат заедно с резултатите от гласуването с хартиените бюлетини в съответните секции и се вписват в общ протокол. Манолова добавя, че в случай че не се извършва контролно преброяване на хартиените разписки в СИК, при евентуално оспорване на изборните резултати, такова преброяване ще трябва да се извършва от Конституционния съд. \r\nКонтролното ръчно преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. Подобни съображения изложих и в искането си до Конституционния съд, относно разпоредби от Изборния кодекс, създаващи опасност за свободното и демократично провеждане на изборите и нарушаващи избирателните права на гражданите и основни конституционни принципи.   \r\nМанолова отбелязва, че прави впечатление, че не е предвидено посочване на празни гласове от машинното гласуване. Отчитане на недействителни гласове от машинното гласуване не е предвидено и във финалния протокол с резултати от машинното гласуване в избирателна секция, докато такива числови данни са били вписвани в протокола на СИК при произвеждане на изборите за президент и вицепрезидент на Републиката през 2016г. Това означава, че в предстоящите избори избирателите, решили да гласуват машинно, няма да имат възможност да пуснат празна бюлетина, каквато възможност са имали в предходни избори. Липсата на такава възможност за избирателите, които ще гласуват с машина, създава условия за неравнопоставеност спрямо избирателите, които ще гласуват с хартиена бюлетина, което е в противоречие с изборните правила. Невъзможността да се пусне празна бюлетина се разминава и с предвиденото в техническата спецификация от документацията за ОП за специализирани устройства за машинно гласуване в избори за ЕП, съгласно която „Гласоподавателите могат да направят своя избор в съответната бюлетина или да не изберат нищо, с което да пуснат празна бюлетина“, коментира Манолова. \r\nСъщо така не е предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не може да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции. В Методическите указания на ЦИК не е предвидено да се публикува информация за резултатите от машинното гласуване отделно от гласуването с хартиена бюлетина. \r\n„Като обществен защитник настоявам да бъде предвидена изрично възможността за контролно ръчно преброяване на хартиените разписки за установяване на съответствието между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. По този начин ще се гарантира достоверността на резултата от машинното гласуване, ще се избегнат съмнения в манипулиране на изборите и ще се закрепи доверието в изборния процес и конкретно в машинното гласуване“, пише още Манолова.", "date": "2019.05.22", "title": "Омбудсманът Мая Манолова настоява ЦИК да предвиди възможността за контролно ръчно преброяване, за да се гарантира достоверността на резултата от машинното гласуване"}
{"url": "http://www.focus-news.net/news/2019/05/22/2661023/st-komisar-nikolay-hadzhiev-odmvr-blagoevgrad-predprieli-sme-vsichki-neobhodimi-merki-za-opazvane-obshtestveniya-red-i-sigurnostta-na-abiturientite.html", "text": "Предприели сме всички необходими мерки за опазване обществения ред и сигурността на абитуриентите. Това каза пред  Радио „Фокус“ – Пирин  ст. комисар Николай Хаджиев, директор на Областна дирекция на МВР – Благоевград. По думите му полицейски служители от всички районни управления ще работят за обезпечаване на мероприятията във връзка със завършването на учебната година от страна на абитуриентите. „Ще има полицейско присъствие, ще има съответно и проверки от наша страна, специално към водачите на моторни превозни средства. Ще следим и за това самите абитуриенти да не висят от вратите, да не се подават от прозорците и други подобни, защото всяко подобно нещо застрашава живота на участниците“, посочи ст. комисар Хаджиев.  \r\nТой апелира към всички участници в предстоящите абитуриентски балове  да спазват Закона за движение по пътищата. „Да не сядат зад волана на автомобила след употребата на алкохол и други упойващи вещества, за да може празника да премине и да остане като един хубав спомен, а не да се стига до неприятности“, допълни ст. комисар Хаджиев. Той припомни също, че от май до септември ще има доста активен трафик в Благоевградска област, поради което ще бъдат предприети всички необходими мерки от страна на ОДМВР – Благоевград.  „Започва активния сезон на пътуванията. От май до към септември месец движението, трафика и пътникопотока на нашата територия ще бъде доста засилен. Използват се технически средства за контрол на скоростта, извършват се проверки от екипите на пътна полиция за валидни застраховки, техническа изправност на МПС, за правоспособност на водачите“, подчерта ст. комисар Хаджиев. \r\nЛивия НИНОВА", "date": "2019.05.22", "title": "Ст. комисар Николай Хаджиев, ОДМВР – Благоевград: Предприели сме всички необходими мерки за опазване обществения ред и сигурността на абитуриентите"}
{"url": "http://www.focus-news.net/news/2019/05/22/2661025/shumen-blizo-18-lkv-m-dazhd-e-padnal-v-rayona-na-novi-pazar.html", "text": "Близо 18 л/кв. м дъжд е паднал в района на Нови пазар през изминалото денонощие. Това съобщи за  Радио „Фокус“-Шумен  дежурният в Хидрометеорологичната обсерватория в Шумен. Дъждът е бил примесен с градушка. Слаба градушка снощи падна и в  Шумен, като измереното количество дъжд в областния център е близо 8 л/кв. м. В района на Върбица са отчетени 8.5 л/кв. м дъжд, в Риш - 6 л/кв. м, в Смядово и Хърсово - по 5.5 л/кв. м. Във Венец са паднали 3 л/кв. м дъжд, а в Тодор Икономово - 1.3 л/кв. м. \r\nИвелина ИВАНОВА", "date": "2019.05.22", "title": "Шумен: Близо 18 л/кв. м дъжд е паднал в района на Нови пазар"}
{"url": "http://www.focus-news.net/news/2019/05/22/2661012/premierite-na-balgariya-i-gartsiya-boyko-borisov-i-aleksis-tsipras-dadoha-nachaloto-na-izgrazhdaneto-na-interkonektora-mezhdu-dvete-strani.html", "text": "Премиерите на България и Гърция Бойко Борисов и Алексис Ципрас дадоха началото на изграждането на интерконектора между двете страни. Двамата направиха първата копка на междусистемната газова връзка до село Кирково, на пътя преди ГКПП „Маказа“, предаде репортер на  Радио „Фокус“ . Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \r\nГазовата връзка между България и Гърция е с дължина 182 км, от които 150 км са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 240 млн. евро.  \r\nВеселка ИВАНОВА", "date": "2019.05.22", "title": "Премиерите на България и Гърция Бойко Борисов и Алексис Ципрас дадоха началото на изграждането на интерконектора между двете страни"}
{"url": "http://www.focus-news.net/news/2019/05/22/2661006/rtk-kosovo-tachi-i-rama-obsadiha-podgtovkata-na-prishtina-za-sreshtata-sas-sarbite-v-parizh.html", "text": "Президентът на Косово Хашим Тачи се срещна с премиера на албания Еди Рама, предава държавната  „Радио и телевизия Косово“ (RTK) . \r\n„Обсъдихме последните събития в Косово, Албания и региона, както и подготовката на Косово за срещата на върха в Париж“, написа Тачи във „Фейсбук“. \r\nПревод и редакция:", "date": "2019.05.22", "title": "RTK (Косово): Тачи и Рама обсъдиха подгтовката на Прищина за срещата със сърбите в Париж"}
{"url": "http://www.focus-news.net/news/2019/05/22/2661026/prokuror-emiliya-rusinova-povdignato-e-obvinenie-na-nepalnoletno-litse-za-opit-za-ubiystvo-na-16-godishnoto-momche-naragano-s-nozh-v-stolitsata.html", "text": "Повдигнато е обвинение на непълнолетно лице за опит за убийство на 16-годишното момче, наръгано с нож в столицата. Това каза на брифинг административният ръководител на Софийска градска прокуратура Емилия Русинова относно наръганото 16-годишно момче близо до хотел „Плиска“ в столицата, предаде репортер на  Агенция „Фокус“ . „Опит за убийство от 20 май на непълнолетно лице, извършено от непълнолетно лице. Повдигнато е обвинение на извършителя. Той е непълнолетен. Досъдебното производство е наложено на следовател“, отбеляза тя. Русинова обясни, че инцидентът е станал в близост до нощен клуб, а децата са празнували рожден ден. По думите ѝ присъстващите онази нощ са били предимно непълнолетни лица. „Има доказателства за действия, които не съответстват на обществения ред. След като е приключил рожденият ден, отново е имало опит за словесен контакт между жертвата и извършителя. Обвиняемият е извадил нож, видяно е от другите придружаващи лица. Той е допрял първоначално ножът в гърлото на момчето“, уточни тя.  \r\nНараняванията са около около белия дроб, сърцето и кръвоносните съдове, които могат да доведат до смърт. По отношение на обвиняемия е повдигнато обвинение за опит за убийство“, допълни тя.  \r\nДиректорът на СДВР Георги Хаджиев уточни, че са правени опити да бъдат заличени отпечатъците от използвания нож.  \r\nДаяна ДЮЛГЕРОВА", "date": "2019.05.22", "title": "Прокурор Емилия Русинова: Повдигнато е обвинение на непълнолетно лице за опит за убийство на 16-годишното момче, наръгано с нож в столицата"}
{"url": "http://www.focus-news.net/news/2019/05/22/2661031/pazardzhik-48-godishen-mazh-pochinal-sled-kato-e-skochil-pred-tesnolineykata-vav-velingrad.html", "text": "48-годишен мъж от село Драгиново е скочил пред теснолинейка във Велинград и е починал на място. Това съобщиха за  Агенция „Фокус“  от   ОДМВР- Пазарджик . Инцидентът е станал вчера в 13.30 часа.   \r\nПо неустановени към момента причини мъжът е скочил рязко пред влаковата композиция, която се е движела от гара Септември към гара Добринище, в района на гара Костандово. Мъжът е попаднал под локомотива, в резултат на което е загинал.  \r\nОще вчера движението на влаковете в района е възстановено. Работата по случая продължава.  \r\nИрина ИВАНОВА", "date": "2019.05.22", "title": "Пазарджик: 48-годишен мъж починал, след като е скочил пред теснолинейката във Велинград"}
{"url": "http://www.focus-news.net/news/2019/05/22/2661032/dobrich-ofitsialno-tarzhestvo-o-buditeli-narodni-organizira-tazi-vecher-obshtinata.html", "text": "Официално тържество „О, будители народни“ организира тази вечер Общината. Това съобщи зам.-кметът „Хуманитарни дейности“ д-р Емилия Баева, предаде кореспондентът на  Радио „Фокус” – Варна . Слово по случай Деня на българската просвета и култура и на славянската писменост ще изнесе Теодосий Теодосиев, един от най-успешните преподаватели по физика в България. Кметът на града Йордан Йорданов ще връчи плакети по повод юбилейни годишнини и отличия на изявени учители от града. Музикалната програма е с участие на учители от СУ „Св. Климент Охридски“ – Виолина Карадимова, Росица Бояджиева, Детелина Захариева, Силвия Павлова, Атанас Капитанов, Севдалин Симеонов, Милена Пеева, Христо Христов, Мария Димитрова, Галин Момчев, Дончо Симеонов, Павлина Христова, Димитър Димитров, Севдалин Чобанов, Капитанов брас бенд и солисти. Официалното тържество е в Концертна зала „Добрич“ с начален час 18.00. \r\nЖулиета НИКОЛОВА", "date": "2019.05.22", "title": "Добрич: Официално тържество „О, будители народни“ организира тази вечер Общината"}
{"url": "http://www.focus-news.net/news/2019/05/22/2661030/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме темата, която започнахме миналата седмица. Тогава говорихме затова, че от много години месец май е едно особено време, в което се обръща особено много внимание на просветното дело, на учителите, учениците, но и на самите училища. Причината за това са няколко, но може би най-важната от тях е свързана с това, че на 11 май, както и на 24 май почитаме паметта на светите братя Кирил и Методий, които не само че създават славянската азбука и писменост, но са ѝ едни от най-ревностните борци за самостоятелна църква и култура. В духа на тези празници в миналото, а и в следващите две издания ви срещнем с директорите на трите училища в Община Симитли – СУ „Св. св. Кирил и Методий“ – град Симитли; СУ „Св. св. Кирил и Методий“ – село Крупник и обединено училища „Паисий Хилендарски“ – село Долно Осеново. В предаването днес ще ни гостува директорът на училището в най-голямото село в Община Симитли – Крупник Венцислав Кълбов. С него ще говорим както за организацията по отношение приема на първокласници, така и за предстоящите абитуриентски балове. Ще засегнем и темата, свързана с това каква е реализацията на учениците след завършване на средното образование в учебното заведение. Предстои да говорим и по други важни теми с нашият гост днес, като ще отправим и поглед към предстоящият 24 май – Ден на славянската писменост и българската просвета и култура. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на e-mail: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места от общината! \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.05.22", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/05/22/2661033/ministerstvo-na-energetikata-proekti-za-blizo-33-mln-evro-shte-badat-finansirani-po-programata-vazobnovyaema-energiya-energiyna-efektivnost-i-energiyna-sigurnost.html", "text": "Проекти за близо 33 млн. евро ще бъдат финансирани по програмата „Възобновяема енергия, енергийна ефективност и енергийна сигурност“, чиито официален старт бе даден днес. Това съобщиха от  пресцентъра на Министерството на енергетиката . Бюджетът е увеличен двойно в сравнение с предишния програмен период, когато бенефициентите разполагаха с 15.6 млн. евро.  С предвидените средства ще бъдат финансирани дейности за улично осветление, оползотворяване на геотермална и хидро- енергия, енергийна ефективност в сградите и други. През настоящия програмен период бенефициенти могат да бъдат и представители на бизнеса, които биха желали да подобрят ефективността на техните производства.  \r\nПрограмата „Възобновяема енергия, енергийна ефективност и енергийна сигурност“ се финансира от Финансовия механизъм на Европейското икономическо пространство 2014 – 2021 г. Благодарение на стратегическото партньорство между Министерството на енергетиката и Дирекцията за водни ресурси и енергия на Кралство Норвегия и Националния енергиен орган на Исландия, програмата се развива успешно в България, в резултат на което бюджетът й е увеличен двойно през настоящия програмен период. \r\nОсновната цел на програмата е намаляване на въглеродната интензивност и повишаване на сигурността на доставките. Тя ще бъде постигната чрез повишаване на производството на енергия от възобновяеми източници, подобряване на енергийната ефективност в сградите, индустрията и общините, както и повишаване на експертния капацитет в областта на възобновяемата енергия и енергийната ефективност.  \r\nНамаляването на енергийното потребление чрез мерки за енергийна ефективност, в съчетание с използването на енергия от възобновяеми източници, има важна роля за подобряване сигурността на енергийните доставки, опазването на околната среда, както и за създаване на възможности за икономически растеж и работна заетост. \r\nМинистерството на енергетиката бе програмен оператор и на програмата „Енергийна ефективност и възобновяема енергия“, която действаше в програмния период 2007 – 2014 г. Тогава бяха изпълнени мерки за енергийна ефективност в 115 сгради общинска собственост. Като резултат от дейностите по програмата бяха спестени близо 72 хил. тона емисии въглероден диоксид и над 5.6 хил. мегаватчаса енергия на годишна база. \r\nОбщините и ВиК дружествата могат да разчитат на финансиране в размер на 3.5 млн. евро по процедурата за ефективно използване на хидроенергийния потенциал. Използването на геотермална енергия за отопление и охлаждане ще бъде подпомогнато със средства в размер на 3.4 млн. евро. По тази процедура бенефициенти могат да бъдат държавата и общините. С 8.2 млн. евро ще се финансират проекти за рехабилитация и модернизация на общинска инфраструктура, по които могат да кандидатстват общините. За подобряване на енергийната ефективност в сгради са отделени 10.7 млн. евро. Енергийната ефективност и оползотворяването на геотермална енергия в промишлеността се финансира със средства в размер на 2.5 млн. евро. Още около 1.1 млн. евро са предвидени за малки грантови схеми за обучения. Агенцията за устойчиво енергийно развитие ще получи 350 хил. евро за извършване на проучване за хидроенергийния потенциал, а Националната електрическа компания – 2.470 млн. евро за система за прогнозиране, контрол и управление на състоянието на ВЕЦ и язовирите.", "date": "2019.05.22", "title": "Министерство на енергетиката: Проекти за близо 33 млн. евро ще бъдат финансирани по програмата „Възобновяема енергия, енергийна ефективност и енергийна сигурност“"}
{"url": "http://www.focus-news.net/news/2019/05/22/2661024/diplomaticheska-prestrelka-mezhdu-gartsiya-i-turtsiya-za-pontiyskiya-genotsid.html", "text": "Турция на 21 май осъди някои радикални групи и политици в Гърция, че са измислили \"въображаеми претенции\" и изопачават историческите факти по повод отбелязания на 19 май празник, когато турците отбелязват началото на войната си за независимост през 1919 година, пише електронното издание на вестник  „Хюриет“ . \r\n„Опитите на някои радикални групи да хвърлят сянка върху този важен ден със своите измислени твърдения, насочени срещу нашата история, с дейностите им, които се стремят да подхранват омраза срещу Турция, както и изявленията на някои политици в Гърция, които изопачават историческите факти с политически мотиви не могат да бъдат приети“, се казва в изявление на турското външно министерство. \r\nОт ведомството подчертават, че 19 май отбелязва началото на националната борба на страната, която довежда до основаването на Турската Република – и това е ден, който „празнуваме с гордост“. \r\n„Напомняме на авторите на тези необосновани твърдения отговорността на Гърция за извършените от нейната армия жестокости“, се казва в изявлението, като добавя, че Гърция нарушава законите на войната по време на нахлуването й в Анадола. \r\nДобавя се, че жестокостите на гръцката армия срещу турци по време на окупацията са достигнали невероятна величина и съюзниците на Гърция са създали комисия за разследване и са идентифицирали престъпленията на нейната армия. \r\nВ изявлението се прави заключението, че номинирането на основателя на Турция Мустафа Кемал Ататюрк за Нобеловата награда за мир от Елефтериос Венизелос, тогавашният премиер на Гърция, през 1934 г. представлява \"най-ясното доказателство\" за това, че няма такъв исторически въпрос между двете държави, независимо от твърденията на някои „безотговорни политици и радикални гърци“. \r\n„Хюриет“ припомня, че 19 май е крайъгълен камък в историята на Турция, тъй като е денят, когато Мустафа Кемал, по-късно станал Мустафа Кемал Ататюрк, пристигнал в град Самсун от Истанбул, за да организира войната, която превърна останките от Османската империя в модерна Турция четири години по късно. \r\nАтатюрк посвети 19 май на младежта на турската нация Ден на младежта и спорта, национален празник, в който младите хора организират спортни и културни дейности и официални церемонии, организирани в цялата страна. \r\nВ отговор на изявлението на турското външно министерство, от дипломатическото ведомство в Атина обвиниха Анкара, че се опитва да „манипулира историята“, като отрича твърденията на гръцките политици, че това е годишнина от „понтийски геноцид“, който представлява „избиване на етнически гърци от турците по време на Първата световна война и последвалата гръко-турска война“, пише електронното издание на вестник  Kathimerini . \r\n„Изявлението на турското външно министерство представлява още един неприемлив опит за манипулиране на историята“, заяви в сряда гръцкото външно министерство. \r\n„Признаването на историческия факт, самокритиката и отхвърлянето на ревизионизма са знак за сила, а не за слабост. Те са предпоставка за добросъвестен диалог и за борба срещу крайностите на национализма, за помирението между народите и държавите и тяхното мирно съжителство“, твърдят още от Атина. \r\n„Ние всички - особено съседна Турция - имаме историческа отговорност да разпознаваме факти като Понтийския геноцид, за да избегнем повторение на най-тъмните моменти от миналото и да излекуваме раните, които те са оставили след себе си“. \r\nПрез 1994 година Гърция решава официално да определи 19 май за ден на национална памет за геноцида над „избитите между 1914 и 1923 година 370 хиляди гърци“, живяли по брега на Черно море. Агенция „Фокус“ припомня: \r\nГръцко-турската война, която е и част от Турската война за независимост, се води между 1919 и 1922 година и завършва с катастрофално поражение на агресора Гърция и окончателно изхвърляне на гърците от Мала Азия. Ето и как се развива войната:  1919 \r\nСлед завършване на Първата световна война Гърция, като съюзник на страните-победителки, е получила обещание, че ще ѝ бъдат предадени определени части от Анадола. На 15 май 1919 година гръцките войски (20 000 гърци, 2500 арменски доброволци) извършват десант в района на Измир, под надзора на съюзниковия флот, и са посрещнати с голям ентусиазъм от християнското население, докато съизмеримото по численост мюсюлманско възприема десанта като военно нахлуване. Дадено е начало на тригодишната гръцка окупация на града. Турската армия отстъпва в безпорядък, съпротива оказват само незначителни нейни части. Сериозно съпротивление срещу гърците е организирано едва в края на юни, като негов идеен вдъхновител е бил Мустафа Кемал (Ататюрк), чиито действия се осъждат от правителството в Истанбул. \r\nКъм есента на 1919 година гръцките войски контролират пространството между река Мендерес (Меандър) на юг, Ахметли на изток и Кидониес (Айвалък или Ванчико) на север, а силите на Кемал към този момент не могат да окажат сериозна съпротива. При това гърците не навлизат във вътрешността на полуострова, преди всичко поради липсата на разрешение от съюзниците си. На юг от контролираната от тях територия се намира заетата от нейни войски окупационната зоната на Италия – малоазийският бряг срещу остров Родос приблизително между градовете Бодрум и Анталия, включващ областта Ликия и град Кония. 1920 \r\nПрез април 1920 година Мустафа Кемал създава временно правителство в Анкара, враждебно на истанбулското правителство. Войските на Кемал скоро нанасят съществени поражения (май 1920 г.) на френската армия на Южния фронт в Киликия и Франция е принудена да подпише примирие година по-късно – през март 1921 г., а през откомври същата година и договор, който е в пряко противоречие със споразумението от Сен Жан дьо Мориен в Савоя (подписано през април, и потвърдено през септември 1917 г.), което предвижда италианска, френска, гръцка и арменска окупационни зони. Гръцките историци и до днес порицават този съдбоносен ход, защото заради него оръжията от изтеглилата се френска армия попадат в ръцете на кемалистките бунтовници и са използувани срещу гръцката армия в Западен Анадол. Обезпокоени от укрепването на Мустафа Кемал, съюзниците дават разрешение на гърците за навлизане в Анадола. В хода на три атаки през лятото (юни-септември) са завладени ред градове на брега на Мраморно море (сред които и Бурса), с активната подкрепа както на британски войски, така и на сили на османското правителство срещу националистите. Така с разрешението на съюзниците Гърция преминава „Линията Милн“, която дотогава определяла границата и с Турция, съгласно конференцията в Париж (1919 г.) Силите на турските националисти са малобройни, поради заетостта им на Източния и Южния фронт, и те оказват малка съпротива преди да се оттеглят към Ескишехир по заповед на Мустафа Кемал. \r\nПрез това време в самата Гърция се развихря ожесточена вътрешна борба между поддръжниците на правителството на Венизелос и роялистите, при което борбата е толкова остра, че операцията в Мала Азия временно преминава на втори план. На 10 август 1920 е подписан Севърският договор между страните от Антантата и султанска Турция. По този договор Гърция получава Източна Тракия (до разстояние 30 км от Истанбул), островите Имброс и Тенедос, а областта с Измир (Смирна) се предава под управление на Гърция с перспективата след пет години да стане гръцка територия. За гръцкия премиер и неговите съюзници Севърският договор е началото на възстановяването на Ромейската Империя. Два дни след подписването на договора е извършено покушение срещу Венизелос, който успява да оживее. Последва нов цикъл на вътрешнополитическата борба в Гърция, съпроводен и от политически убийства. През есента на 1920 година гръцките войски все още имат превес над кемалските войски. След смъртта на гръцкия крал Александрос I (25 октомври) и съкрушителното поражение на изборите на 14 ноември в Гърция на партията на Венизелос, на гръцкия трон в резултат на референдум се възкачва отново Константинос I (декември 1920), а Венизелос напуска страната на третия ден след изборите. Едновременно с това Гърция се лишава от поддръжката на съюзниците, които имат основание да считат, че крал Константинос I поддържа Германия, а към Антантата е бил дори враждебен. Годината завършва с поредните успехи на гърците и ново разтягане на техния фронт. Към декември 1920 г. техните войски настъпват в две посоки към Ескишехир – от северозапад, и откъм Измир. \r\nСъщевременно на Източния фронт офанзивата срещу за кратко независимата Армения (1918 – 1920 г.), започната от турците през септември 1920 г., завършва с успех и е уредена с договор през декември същата година в Александропол (по-късно Ленинакан, днес Гюмри), според който турците възвръщат териториалните си загуби от руската офанзива по време на скоро завършилата Първа световна война, както и загубите от Руско-турската война (1877-1878). Всъщност тези земи са върнати на Османската империя още по договора от Брест-Литовск през март 1918 г., но по това време въпросните територии са заети от войските на новосъздадената Арменска република. Макар и да не влизат официално в сила поради скорошната намеса на болшевиките в района, договореностите са препотвърдени със съветите в договорите от Москва (март 1921 г.) и Карс (октомври 1921 г.) Заедно с френското примирие четири месеца по-късно уреждането на въпроса с Източния фронт освобождава значителен турски военен ресурс. 1921 \r\nВ началото на 1921 година Гърция предприема серия маломащабни операции, които обаче срещат силната съпротива на турските националисти, които се окопават и биват снабдявани с въоръжение и екипировка за редовна армия. Гърците са спрени в началото на януари 1921 г., а претърпяват и първото си поражение в края на март 1921 г. от Исмет паша в „Битките при Иньоню“, недалеч от Ескишехир, откъдето той получава своето ново прозвище, а фронтът се установява на линията Ескишехир – Кютахия – Афионкарахисар. Макар тези турски успехи да биват постигнати в не особено значителни сражения, те им дават самочувствие и възможност да търсят международна подкрепа. \r\nСледва относително затишие на фронта и активизация на политическите интриги. Великобритания негласно подкрепя гръцката офанзива, но отказва да предостави военна подкрепа за да избегне провокация към французите. Франция признава правителството на Мустафа Кемал, което значително усилва неговите позиции. Италия прави същото, а двете държави предоставят въоръжението си на турците за борба срещу гърците, в действията на които те съзират британски интереси. Италианците от своята база в Анталия дори подпомагат турските революционери с разузнаване. Първите турски успехи на фронта карат Великите сили да свикат в края на февруари 1921 г. конференция в Лондон, на която се направи опит да бъде ревизиран Севърският договор. Преговорите, на които присъстват и двете турски правителства – османското и революционното, не достигат до споразумкение с Гърция, която счита, че все още разполага със стратегическо военно преимущество. Правителството на Мустафа Кемал увеличава своята подкрепа, като е признато и от болшевиките през март 1921 г., които изпращат значителна помощ под формата на оръжие, муниции, и злато. Тази помощ ще се увеличава през следващите години от войната. \r\nПрез юли 1921 г. гръцката армия получава подкрепления и отново предприема настъпление срещу отбранителната линия на Иньоню, с цел да се вклини в защитата и да прекъсне комуникациите между северната и южната част на Анадола. В „Сраженията при Кютахия-Ескишехир“, или още „Битката при Дорилайон“ (10 – 24.07.1921 г.), гръцките сили осъществяват пробив, но турците на свой ред успяват да избегнат обкръжение и да се прегрупират отвъд река Сакаря (Сангариос). Набелязаните градове са завладени, както и свързващата ги железопътна линия. Макар и тактически успех за гърците, победата не постига важна стратегическа цел, понеже турските сили биват съхранени, и следва да бъдат срещнати отново в битка. Пропуска се възможността да бъде нанесено решително поражение на турските националисти. Впоследствие този факт се оказва от решаващо значение за цялата гръцка кампания в Анадола. Иньоню е свален от командването в началото на август, поради загубата в тази битка. \r\nВоенното и държавното управление на Гърция се срещат в Кютахия, където в продължение на почти месец обсъждат следващия си ход. Това дава достатъчно време на турците да организират на източния бряг на Сакаря последната отбранителна линия върху серия от последователни възвишения, на около 100 км преди Анкара. Позициите и щабът им са в непосредствена близост до град Полатли (Гордион или Гордий), някогашната столица на Фригия, където през 333 г. пр.н.е. Александър Велики разсича митичния Гордиев възел. Въпреки помощта от болшевиките, екипировката не достига, и е изискана материална помощ от цивилното население, включваща и лично оръжие. Гръцките сили също изпитват недостиг, тъй като тяхното настъпление е разтеглило линиите за снабдяване и комуникация на повече от 400 км през полупустинни територии. Гръцкото военно командване изисква повече време за подготовка на настъпление, чуват се и единични мнения за отбранителна стратегия. Ентусиазмът у политиците надделява над по-предпазливата оценка на положението от страна на военното командване, и въпреки противоположните мнения се взема решение за настъпление в преследване на окончателна победа над Турция. Самият крал Константинос I тогава не е в състояние да натежи с мнението си в полза на някое от решенията. Река Сакаря е премината в настъпление от страна на числено превъзхождащите противника седем гръцки дивизии. Турската защита се ръководи от пашите Мустафа Кемал и Февзи Чакмак. По време на „Битката за Сакаря“ или „Битката за Сангариос“ се водят 22-дневни неспирни и кръвопролитни боеве (23.08 – 13.09.1921 г.), в поредица от последователно превземане, но и отстъпване на укрепени позиции. Решителният момент е щурмът на град Хаймана, разположен едва на няколко десетки километра южно от Анкара, който турците в крайна сметка успяват да удържат. Това е крайната и най-източна точка, която гръцката кампания в Мала Азия успява да достигне. Гърмежът на оръдията отчетливо се е чувал в Анкара. Константинос I лично ръководи битката и едва не е пленен от турски конен патрул, част от опитите за прекъсване на противниковите комуникации в тил. Всички гръцки сили са ангажирани в битката, докато на страната на турците непрекъснато постъпват свежи попълнения от вътрешността, в резултат на призива на националистите за мобилизация. До гръцките сили не достигат храна и муниции. Тези обстоятелства са достатъчни да потушат първоначалния импулс и гръцкото настъпление е спряно. Лека контраатака, ръководена от самия Мустафа Кемал, е отразена, но убеждава гърците в тяхната несигурна позиция, и поради опсения от следваща по-голяма контраатака Константинос I прекратява атаката. Гръцките сили са отблъснати на западния бряг на река Сакаря, а няколко седмици по-късно отстъпват организирано под командването на генерал Анастасиос Папулас към укрепената линия Ескишехир-Афионкарахисар, заемана от тях още през юни. 1922 \r\nВ началото на 1922 г. Франция и Италия заявяват, че изпълнението на Севърския договор е вече неприложимо. Двете страни изтеглят своите сили, в съответствие с подписаните договорености с Турция от предната година, оставяйки гръцките войски уязвими. През март 1922 година Франция, Великобритания и Италия предлагат план за постепенно изтегляне на гръцките войски от Анадола. Кемал отхвърля тези предложения, докато гръцките войски все още присъстват в Мала Азия, неговият специален пратеник във Великобритания напразно чака да бъде приет за да се предотвратят бъдещите кръвопролитни боеве. През май ген. Папулас, заедно с целия си щаб подава оставка и е заменен от ген. Георгиос Хадзианестис. В Гърция по това време, през май 1922 г., идва на власт коалиционно правителство, което, недооценявайки ситуацията, се опитва да организира операция по завладяване на Константинопол, за да се окаже натиск върху Кемал. Друга причина за това решение е опитът да се окаже натиск върху Британия, която отказва да предостави на гърците така нужната военна помощ, както и финансов заем. Силите на съюзниците (Великобритания и Франция) в Проливите са незначителни, в сравнение с двете гръцки дивизии в Източна Тракия. Начинанието обаче има обратен ефект – изтеглянето на войски отслабва отбранителните позиции около Измир. Турците получават солидна военна и финансова помощ от страна на болшевиките в края на април и началото на май 1922 г. за готвената офанзива срещу гръцките сили. \r\nГърците успяват да заемат обширен плацдарм в Мала Азия. Двеста хиляди добре въоръжени гръцки войници създават силни укрепления край Афионкарахисар, за които западните военни експерти казват, че са непревземаеми, и се готвят за нов щурм на Анкара. Въпреки това моралът на гръцките воини е нисък, поради продължителното пребиваване в отбранителни позиции. На 26 август 1922 година в 06:00 часа турците започват генерално настъпление, точно там, където гръцките войски са най-добре укрепени. За броени часове стратегическите места са превзети, отчаяната съпротива на гръцката армия всъщност подготвя нейното пълно унищожение. За два дни „непревземаемите“ позиции са унищожени, гръцката армия панически бяга към Ескишехир и Измир. На 30 август 1922 година в местността до едноименния град Думлупънар става последният решителен бой между двете армии, който завършва с пълния триумф на турската армия, начело с Мустафа Кемал, и впоследствие с пленяването на целия Генерален щаб на гръцката армия, начело с генералите Трикупис и Дигенис. Турските войски побеждават гръцките на всички фронтове. Гърците бягат панически, палейки, грабейки, разорявайки всичко, що видят по пътя на отстъплението към Измир. Френският историк Жорж Кастелан нарича отстъплението „ужасно“, тъй като гръцки части панически бягат от страх от възмездие за това което са причинили през 3-годишната окупация на Анадола. Гръцките дивизии са разделени и разбити на части. За една седмица е унищожена 200 хилядната гръцка войска в Анадола, а успелите да се спасят гръцки войници се опитват да осигурят евакуация на Измир. Почти едновременно е дадена заповед за оставяне на целия малоазиатски плацдарм. На 9 септември 1922 година Измир е освободен от турците. С наближаването на турските части гледката в града става ужасяваща – хиляди войници и стотици хиляди гърци буквално се хвърлят в морето от Измирското пристанище, в опита си да се доберат до корабите на напускащия гръцки флот. На 11 септември 1922 година напълно е унищожена 11-та гръцка дивизия, която се опитва да се изтегли южно от Измир. Последици \r\nГръцките офицери, спасили се на остров Кио, в писмо до Константинос I настояват за неговата оставка, на което той се съгласява и е принуден за втори път да се отправи в изгнание. \r\nГръцката армия все още заема Източна Тракия (без Истанбул) от юли 1920 г., но през октомври 1922 г. е подписано Муданийското примирие (в Мудания на брега на Мраморно море, недалеч от Бурса), което определя гръцко-турската граница по река Мерич (Марица, Еврос). Започналото настъпление на кемалистите към проливите принуждава съюзниците да преговарят с тях и това довежда до Лозанския договор, който анулира голяма част от клаузите на подписания две години по-рано от официалното султанско правителство Севърски договор. \r\nСлед Лозанския мирен договор между Турция и Гърция е подписан договор за размяна на населението, според който турците, живеещи в Гърция ще се преселят в Турция и обратното. Засегнати са близо два милиона преселници – 1,3 милиона малоазийски гърци и 500 хил. турци от Беломорието. Загубите на напълно разгромената гръцка армия надвишават 50 хил. убити и 50 хил. ранени и към 30 хиляди пленени. Поради тези причини гърците наричат събитията от есента на 1922 година Малоазийска катастрофа. \r\nПревод и редакция:", "date": "2019.05.22", "title": "Дипломатическа престрелка между Гърция и Турция за „понтийския геноцид“"}
{"url": "http://www.focus-news.net/news/2019/05/22/2661027/plovdiv-55-godishen-mazh-e-postradal-pri-pozhar-v-kashta-v-selo-branipole.html", "text": "55-годишен мъж е пострадал при пожар в къща в село Браниполе. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“ – Пловдив. На 21 май, в 10.46 часа е получено съобщение за  пожар в кухня на къща в селото. Произшествието е ликвидирано от 6 служители на Районната служба „Пожарна безопасност и защита на населението“. При пожара е пострадал собственика на къщата, който е вдишал изгорели газове. Той е транспортиран от екип на Центъра за спешна медицинска помощ в УМБАЛ „Св. Георги“ в Пловдив. При пожара е унищожено домашно имущество, 7 броя бяла и черна техника, 3 броя мебели и 3 броя ПВЦ дограма. Опушени са 120 кв.м. стени.  \r\nТони МИХАЙЛОВ", "date": "2019.05.22", "title": "Пловдив: 55-годишен мъж е пострадал при пожар в къща в село Браниполе"}
{"url": "http://www.focus-news.net/news/2019/05/22/2661034/gabrovo-74-godishen-mazh-e-zaginal-pri-pozhar-v-selo-petko-slaveykov.html", "text": "74-годишен мъж е загинал при пожар в село Петко Славейков, община Свелиево. Сигнал за инцидента е подаден в 18.00 часа, вчера, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ в Габрово. Причините за инцидента са в процес на изясняване, но е ясно, че има загинал мъж. Според данни на полицията информация за това е получена в управлението на МВР в Севлиево от неговия 50-годишен син. На местопроизшествието е извършен оглед, при който е установено, че в стая на къщата, обитавана  от  починалия  е възникнал пожар. Не са констатирани следи от насилие. Тялото  е откарано за аутопсия в МБАЛ  „Д-р Тота Венкова“ – Габрово. По случая е  образувано досъдебно производство. \r\nЛуиза ТРАНЧЕВА", "date": "2019.05.22", "title": "Габрово: 74-годишен мъж е загинал при пожар в село Петко Славейков"}
{"url": "http://www.focus-news.net/news/2019/05/22/2661028/premierat-boyko-borisov-s-dneshniya-interkonektor-davame-palna-i-realna-diversifikatsiya-na-dostavkite-na-gaz.html", "text": "С днешния интерконектор даваме пълна и реална диверсификация на доставките на газ. Това каза министър-председателят Бойко Борисов на церемонията по полагането на първата копка на междусистемната газова връзка между България и Гърция на пътя преди ГКПП \"Маказа\" до село Кирково, предаде репортер на  Радио „Фокус“ . „Благодаря на вицепремиера на Азербейджан, защото много делегации се върнаха оттам, но газа не можеш на го носиш в джоб, чанта или сак. През годините се наслушахме на приказки за интерконектори, за диверсификация, как ще докарваме газ. Ние поработихме тихичко, без самохвалство и в днешния ден даваме старта на интерконектора, от 3 до 5 млрд. кубически метра газ, плюс 1,2 млрд. кубически метра от Азербейджан “, заяви той. „С днешния интерконектор ние даваме пълна и реална диверсификация на доставките на газ“, обяви Борисов. „С президентите на Сърбия и Гърция най-добре да наричаме газопроводите на Балканите Балкански потоци. Тогава, когато са Балкански, няма да има това съревнование – Гръцки интерконектор, Български газов хъб, Сръбски поток, Турски поток“, добави той, като уточни, че от думи се преминава към дела с двата огромни газопровода, огромен газов хъб и газ от българските находища, както и втечнен газ от САЩ. „В момента си подготвяме магистралите и който иска да транспортира газ в посока Сърбия, Македония, Румъния, дори и Украйна. С тези газопроводи в един момент можем да кажем, че завършваме думите и започваме работата“, добави министър-председателят. „С половин млрд. българска инвестиция и 100% диверсификация вече можем сами да решаваме коя газ да купуваме. Ние вземаме тази, която е по-евтина – азерска, американска, руска – цената и пазарът са определящи“, завърши Борисов.  \r\nТой благодари на всички присъстващи на церемонията. \r\nВеселка ИВАНОВА", "date": "2019.05.22", "title": "Премиерът Бойко Борисов: С днешния интерконектор даваме пълна и реална диверсификация на доставките на газ"}
{"url": "http://www.focus-news.net/news/2019/05/22/2661038/varna-38-godishen-shofyor-ot-gradskiya-transport-e-osaden-na-8-mesetsa-lishavane-ot-svoboda-za-prichinyavane-po-nepredpazlivost-smartta-na-patnichka.html", "text": "38-годишен шофьор от градския транспорт е осъден на 8 месеца лишаване от свобода за причиняване по непредпазливост смъртта на пътничка. Това съобщиха от  Апелативна прокуратура – Варна . 38-годишният Слави С. бе осъден на 8 месеца лишаване от свобода, чието изтърпяване било отложено с изпитателен срок от 3 години. С присъдата състав на Варненския окръжен съд лишил подсъдимия шофьор от „Градски транспорт“ – Варна, и от право да управлява МПС за срок от 8 месеца. Наказанието на 38-годишния подсъдим, който призна вината си за причинената смърт по непредпазливост на 81-годишна пътничка, бе определено при условията на съкратено съдебно следствие. Присъдата подлежи на обжалване пред Апелативния съд.  \r\nИнцидентът, при който пострадала възрастната пътничка в автобуса, движещ се по линия №20, станал на 19 март  2018 г. На спирка „Мургаш“ в посока кв. „Владиславово“ подсъдимият Слави С. завил леко наляво, в резултат на което след спирането предната и задната част на съчленения автобус останали под лек ъгъл.  \r\nТози ъгъл пречел на видимостта на водача. Така той не видял слизащата от третата врата възрастна пътничка, която си помагала с бастун. Затворил вратите на автобуса. Крилото на вратата избутало слизащата 81-годишна жена откъм гърба, тя изгубила равновесие и паднала по лице върху пътното платно. Шофьорът потеглил и гумите преминали през десния и част от левия крак на възрастната пътничка. Въпреки оказаната медицинска помощ жената починала няколко часа по-късно в болницата.", "date": "2019.05.22", "title": "Варна: 38-годишен шофьор от градския транспорт е осъден на 8 месеца лишаване от свобода за причиняване по непредпазливост смъртта на пътничка"}
{"url": "http://www.focus-news.net/news/2019/05/22/2661039/inna-gergovska-129-ou-antim-i-balgarskite-uchenitsi-sa-uchenolyubivi-i-s-zhelanie-da-varvyat-napred-no-ima-i-takiva-koito-idvat-na-uchilishte-samo-za-da-se-zabavlyavat.html", "text": "Учениците са ученолюбиви и с желание да вървят напред, но има и такива, които идват на училище само за да се забавляват. Това каза за предаването „Всички в час“ на  Радио „Фокус“  Инна Герговска, преподавател в 129 ОУ „Антим I“. Тя добави още, че обществото ни e твърде разнородно откъм морални ценности, семействата, в които има морални ценности – децата се развиват прекрасно. „Учебната образователна система ни позволява да ги учим на поезия, не само на проза“, каза тя и добави, че са избрани учебници, които са смислови, добре подредени и обхващат целия материал. Относно оценката за възпитание, Инна Герговска каза, че тя подкрепя една такава инициатива, защото тази оценка показва благоприятна роля в училищната среда. Според нея още от детската градина трябва да бъдат организирани беседи всеки месец на тема „Възпитание“ и „Ролята на родителя в семейството“. Всички агресивни деца дават сигнал, че търсят внимание, каза още тя.  \r\nМилослава АНГЕЛОВА", "date": "2019.05.22", "title": "Инна Герговска, 129 ОУ „Антим I“: Българските ученици са ученолюбиви и с желание да вървят напред, но има и такива, които идват на училище само за да се забавляват"}
{"url": "http://www.focus-news.net/news/2019/05/22/2661040/pregled-na-osnovnite-temi-vav-varnenskiya-pechat.html", "text": "„Държавата ще финансира завършването на храма „Св. Прокопий Варненски“, е водещото заглавие на вестник  „Черно море“ . Премиерът Бойко Борисов обеща два транша по половин милион лева за завършването на храма „Св. Прокопий Варненски“. Министър-председателят, заедно с вицепремиера Томислав Дончев и финансовия министър Владислав Горанов, бяха посрещнати от негово Негово високопреосвещенство Варненския и великопреславски митрополит Йоан. На срещата присъстваха и кметът на Варна Иван Портних, председателят на Общинския съвет Тодор Балабанов, областният управител на Варна Стоян Пасев и депутати. След срещата с Църковното настоятелство и владиката Бойко Борисов гарантира завършването на храма с отпускането на два транша по половин милион лева.  \r\n„Направиха първа копка на рибарското пристанище“, е друг акцент в броя. Рибарското пристанище в местността Карантината във Варна беше направена днес. Стойността на инвестицията е близо 14 млн. лева, като 8 от тях са безвъзмездна помощ от държавата, а останалите около 6 млн. лв. са лично участие на местната власт. На церемонията присъстваха кметът на Варна Иван Портних, зам.-министърът на МРРБ Деница Николова, председателят на Общинския съвет Тодор Балабанов, областният управител на Варна Стоян Пасев.  \r\n„ДГ „Делфинче“ чества юбилей“, съобщава вестникът. 10 години от създаването си ще отбележи варненската детска градина ȱ33 „Делфинче“. Юбилейното честване е на 30 май от 17 часа в зала 1 на ФКЦ.  \r\n„Ветроходът на „Грийнпийс“ отново идва във Варна“, е друго заглавие в броя. Ветроходът на „Грийнпийс“ Rainbow Warrior ще акостира във Варна и Бургас от 3 до 9 юни. България е втората спирка на кораба от общоевропейски тур за справяне с климатичната криза и преминаване към възобновяема енергия. Климатичните промени са факт, а Европа е от ключово значение и трябва да даде категоричен тласък на действията за справянето с този проблем. Специалният доклад на ООН за глобалното затопляне от 1,5 градуса прогнозира, че имаме по-малко от 12 години, за да ограничим климатичната катастрофа, която може да потопи цели региони или да ги превърне в пустини, ако не бъдат предприети спешни мерки.  \r\n„Проф. д-р Красимир Иванов стана „Доктор хонорис кауза“ на ВВМУ“, пише още всекидневникът. Ректорът на Медицинския университет във Варна проф. д-р Красимир Иванов стана „Доктор хонорис кауза“ на ВВМУ „Н. Й. Вапцаров“. Отличието се присъжда във връзка с неговите научни постижения и приноса му за успешното реализиране на съвместни научно-образователни проекти, насочени както за подобряване на качеството на обучение, така и за осигуряване на нуждите на Въоръжените сили с военни лекари.", "date": "2019.05.22", "title": "Преглед на основните теми във варненския печат"}
{"url": "http://www.focus-news.net/news/2019/05/22/2661029/prof-donka-baykova-dietolog-tryabva-da-priemame-minimum-po-400-grama-plodove-i-zelenchutsi-dnevno.html", "text": "Минимум по 400 грама плодове и зеленчуци трябва да приемаме дневно. Това каза в интервю за  Агенция „Фокус“  проф. Донка Байкова, специалист по хранене и диететика по повод 22 май – Европейския ден за борба с наднорменото тегло. Според нея трябва да се храним задължително на закуска, обяд и вечеря. „Ние казваме винаги, тези хранения да бъдат подкрепени с междинни, леки хапвания или поне прием на някакъв плод, течност, чай с лимон и мед, цитронада“, посочи проф. Байкова. „Ние имаме нужда от 60 различни хранителни вещества дневно, би трябвало да приемаме съобразно пирамидата на здравословните храни. По един представител от всичките групи храни“, отбеляза тя, като уточни, че трябва да консумираме въглехидрати, плодове, зеленчуци, белтъчини, мазнини и минимално количество захари. „Всяка държава, в това число и нашата има национални препоръки за здравословно хранене. Те звучат императивно, за да могат да бъдат запомняни и обикновено са 10 – 12“, уточни проф. Байкова, като добави, че българските национални правила за здравословно хранене са 12 на брой. „Яж всекидневно разнообразна храна. Имаме нужда от много и различни хранителни вещества. Консумирай често въглехидратни храни, източници на енергия – за работата на мускулите и мозъка“, коментира тя. „Винаги добавяй към основните хранения зеленчук или плод. Ние казваме, това трябва да бъдат минимум около 400 грама плодове и зеленчуци за ден. Това е минимум. Добре е да бъдат повече 600 – 700 грама. По-добре е те да са в сурово състояние, свеж вид. Ако не под форма на смутита, тъй като са богати на фибри и тогава не ги изхвърляме“, добави Байкова, като уточни, че тази храни са активизатори на храносмилателния тракт. „Три пъти седмично яж животински храни, но два пъти задължително променяй животинските храни, замествай ги с растителни източници. Добре е поне един-два пъти седмично в менюто да фигурира и риба. Тя е много богата на омега три мастни киселини, на лесно усвоим белтък, почти цялата гама минерали и витамини“, изтъкна проф. Байкова. „Разбира се, дозирано приемайте мазнини, като добавачни към ястия, салата, дресинги. Намалете до минимум захарите, движете се активно, поддържайте добро телесно тегло, пийте достатъчно течности“, посочи още като препоръки за добро здравословно състояние диетологът.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.22", "title": "Проф. Донка Байкова, диетолог: Трябва да приемаме минимум по 400 грама плодове и зеленчуци дневно"}
{"url": "http://www.focus-news.net/news/2019/05/22/2661041/varna-voden-flashmob-v-podkrepa-na-donorstvoto-i-transplantatsiite-se-provede-v-grada.html", "text": "Воден флашмоб в подкрепа на донорството и трансплантациите се проведе във Варна, съобщиха от  пресцентъра на Медицинския университет-Варна . Изпълнението бе на момичетата от отбора по синхронно плуване „Албатрос“–Варна и е част от информационна кампания, посветена на донорството и трансплантациите, която се провежда със съдействието на Astellas и с подкрепата на Изпълнителна агенция „Медицински надзор“, УМБАЛ \"Св. Марина\" Варна, МУ-Варна, Община Варна и medconsult.bg. В края на изпълнението, което завърши с голямо сърце, във въздуха полетяха червени балони в памет на донорите с техните имена. Варненската университетска болница е сред водещите в страната по реализирани донорски ситуации, като в периода 2005г. –  2018г. са реализирани 48 ситуации, при които над 230 пациента са били трансплантирани. На събитието присъстваха трансплантирани пацциенти от цялата страна, които са получили най-ценния дар – живот,  както и проф. д-р Вилиян Платиканов, ръководител на Клиниката по анестезиология и интензивно лечение в УМБАЛ „Св. Марина“ във Варна. \r\nТрансплантациите са едно от чудесата на съвременнта медицина, благодарение на което стотици хора по цял свят, за които това е единственото възможно лечение, получават шанс да живеят. Трансплантацията на органи е от жизненоважно значение за лечението и качеството на живот на пациенти, живеещи с различни състояния, които засягат черния дроб, бъбреците, сърцето, белите дробове и др. Основна идея на кампанията е хората да познават значимостта от донорството, за да може всеки да направи съзнателен и информиран избор, ако изпадне в ситуация, в която трябва да вземе решение за даряване на органите на свой близък. В момента над 1000 българи са в листата на чакащи за трансплантация на бъбрек. По информация на Агенцията по трансплантации, която от 1.04.2019г. е част новата Изпълнителна агенция \"Медицински надзор\", през 2018г. в България са реализирани 16 донорски ситуации при пациенти, изпаднали в мозъчна смърт, а през 2019 - 3.  В резултат на това за този период над 40 пациента са получили шанс за нов живот, като са били трансплантирани бъбреци на 22 пациента,  черен дроб на 14 и сърце на 5 човека. Според статистиката България е на последно място по брой донори на 1 млн. души население в Европа, като една от причините е ниската информираност на обществото за този процес, за напредъка на медицината и за възможностите за нуждаещите се пациенти. \r\nМозъчната смърт е необратимо състояние, при което централната нервна система на човек безвъзвратно престава да функционира, а функцията на всички останали органи се поддържа изкуствено. Две са най-честите причини да се стигне до мозъчна смърт: произшествия и масивен мозъчен кръвоизлив. Честотата, с която се случва мозъчната смърт, без увреждане на останалите органи, е около 50 случая годишно на 1 000 000 население в цял свят. Само неголяма част от донорските ситуации успяват да бъдат реализирани, като при 1 донорска ситуация може да бъде спасен животът на 7-8 човека. \r\nТрансплантацията е нещо повече от животоспасяваща операция! Тя преобразява качеството на живот на пациенти, страдали с години, а донорството е личен избор на добрина и човечност!", "date": "2019.05.22", "title": "Варна: Воден флашмоб в подкрепа на донорството и трансплантациите се проведе в града"}
{"url": "http://www.focus-news.net/news/2019/05/22/2661043/veliko-tarnovo-na-tri-signala-za-neobhodimost-ot-otvodnyavane-na-kashti-v-svishtovsko-sa-reagirali-pozharnikarite-prez-izminaloto-denonoshtie.html", "text": "На три сигнала за необходимост от отводняване на къщи в Свищовско са реагирали пожарникарите през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. В 6.40 часа е получен сигнал за наводнена къща в село Морава. На място е изпратен екип на Районната служба в Свищов. Малко след 9.00 часа отново екипи на Районната служба са реагирали на сигнал за отводняване на две къщи на ул. „Янтра“ в село Ореш. След 19.00 часа е получен сигнал за паднало дърво на ул. „Вичо Грънчаров“ в Горна Оряховица. На място е изпратен екип на Районната служба с един противопожарен автомобил и четирима пожарникари, които са отстранили дървото. \r\nНадежда КРЪСТЕВА", "date": "2019.05.22", "title": "Велико Търново: На три сигнала за необходимост от отводняване на къщи в Свищовско са реагирали пожарникарите през изминалото денонощие"}
{"url": "http://www.focus-news.net/news/2019/05/22/2661037/mzhg-zabranyava-se-ribolovat-na-beli-pyasachni-midi-v-cherno-more.html", "text": "Със заповед на министъра на земеделието, храните и горите Десислава Танева, от днес се забранява уловът на бели пясъчни миди от видовете Donax trunculus и Chamelea gallina в българската акватория на Черно море. Това съобщиха от  пресцентъра на МЗХГ.  Забраната се въвежда за срок от 30 дни. Тя цели опазване и осигуряване на оптималните условия за размножаване и развитие на популациите от бели пясъчни миди.", "date": "2019.05.22", "title": "МЗХГ: Забранява се риболовът на бели пясъчни миди в Черно море"}
{"url": "http://www.focus-news.net/news/2019/05/22/2661044/krasimir-kosev-obshtina-shumen-normalna-e-obstanovkata-na-teritoriyata-na-obshtinata-sled-snoshtniya-dazhd.html", "text": "Нормална е обстановката на територията на община Шумен след снощния дъжд. Това каза пред Радио „Фокус“-Шумен Красимир Косев – главен специалист „Превенция и дейности по защита на населението“ в Общината. Няма постъпили сигнали за щети или проблеми, вследствие на бурята и падналата градушка- Няма опасност относно язовирите общинска собственост. Количеството на падналия дъжд не е голямо и е поето нормално от водоемите. В момента се извършва и планова проверка на общинските язовири от Междуведомствената комисия. \r\nИвелина ИВАНОВА", "date": "2019.05.22", "title": "Красимир Косев, Община Шумен: Нормална е обстановката на територията на общината след снощния дъжд"}
{"url": "http://www.focus-news.net/news/2019/05/22/2661036/rtk-kosovo-admiral-dzheyms-fogo-pristiga-na-poseshtenie-v-prishtina.html", "text": "Командващият обединените сили на НАТО и САЩ в Неапол Джеймс Фого ще пристигне на визита в Прищина в сряда, предава държавната  „Радио и телевизия Косово“ (RTK) . \r\nВоенният ще посети Министерството на отбрната на Косово, където ще се срещне с министъра Рустем Бериша и командващият Косовските сили за сигурност Рахман Рама. \r\nПревод и редакция:", "date": "2019.05.22", "title": "RTK (Косово): Адмирал Джеймс Фого пристига на посещение в Прищина"}
{"url": "http://www.focus-news.net/news/2019/05/22/2661046/prokuror-emiliya-rusinova-trimata-obvineni-v-ubiystvoto-na-mlada-zhena-v-stolichniya-kvartal-orlandovtsi-sami-sa-se-predali-v-sdvr.html", "text": "Тримата, обвинени в убийството на млада жена в столичния квартал „Орландовци“, сами са се предали в СДВР. Това каза на брифинг административният ръководител на Софийска градска прокуратура Емилия Русинова относно повдигнатите обвиненията на трима служители на охранителна фирма за убийство в столичния квартал „Орландовци“, предаде репортер на  Агенция „Фокус“ . „На трите лица са повдигнати обвинения за убийство на млада жена в град София. Случило се е на 17 май в квартал „Орландовци“. На 17 май в ранните часове е получен сигнал на гражданин, че на улица в този квартал пред една къща има лице от женски пол в безпомощно състояние, с видими следи от насилие – с вързани лице със „свинска опашка“, поясни тя. „Установена е самоличността на пострадалата, тя води скитнически начин на живот, криминално проявена е, наркозависима. Същата заедно със свои близки многократно е извършвала кражби“, добави тя. „Установени са тримата обвиняеми, по бухалките, с които са я наранявали е имало следи от тяхна кръв. На камерите се виждат и техни действия, при пренасянето й в склада и за нанесените й удари“, добави Русинова. „Едно от лицата е било осъждано за трафик на наркотици извън България. Излежал е част от присъдата. Предсрочно е освободен е и в срока на това освобождаване е извършено престъплението“, поясни прокурор Русинова. „Тези три лица не са служители на охранителната фирма, но от справка, предоставяна от охранителната фирма, те са били на работа във въпросната вечер“, отбеляза тя. „Жертвата има множество удари, счупвания на главата и ръцете, вследствие на което има събиране на кръв в горната част на тялото, от което е настъпила и смъртта. Лицата са се предали сами в СДВР“, допълни прокурор Русинова. \r\nДаяна ДЮЛГЕРОВА", "date": "2019.05.22", "title": "Прокурор Емилия Русинова: Тримата, обвинени в убийството на млада жена в столичния квартал „Орландовци“, сами са се предали в СДВР"}
{"url": "http://www.focus-news.net/news/2019/05/22/2661035/gratskiyat-premier-aleksis-tsipras-mezhdusistemnata-gazova-vrazka-mezhdu-balgariya-i-gartsiya-shte-varne-blagodenstvieto-na-balkanskiya-region.html", "text": "Междусистемната газова връзка между България и Гърция ще върне благоденствието на Балканския регион. Това каза гръцкият министър-председател Алексис Ципрас на церемонията по полагането на първата копка на междусистемната газова връзка между България и Гърция на пътя преди ГКПП \"Маказа\" до село Кирково, предаде репортер на  Радио „Фокус“ . \r\n„За мен е радост да бъда днес с вас, да напарвам първата копка на вертикалния газопровод IGB, защото диверсификацията е приоритет за цяла Европа. Убеден съм, че успешният преход към по-чисти форми на енергия като природния газ изискват активно участие на всички страни. Бихме искали Турция да седне на масата на преговори за бъдещето на Балканите“, заяви той. „През последните години заедно с българския премиер Бойко Борисов и с премиерите на Румъния и Сърбия работихме заедно за новата перспектива на нашия регион“, обяви Ципрас. Според него с вертикалния коридор започва да се формира мрежа за транспортна енергия, която има за цел да превърне Балканите в един енергиен възел. Надяваме се този проект да се превърне в един важен хъб, във важен възел на свързаността в Югоизточна Европа както в областта на енергетиката, така и в областта на пътните и железопътните превози и на логистиката. „Общата ни мечта с българския премиер Борисов, с когото тясно си сътрудничим през всички тези години, е превръщането на Балканите от регион на нестабилност, сблъсъци и война, разделение и национализъм, в регион на благоденствие, и сътрудничество в полза на нашите народи“, добави Алексис Ципрас. По думите му Гърция и България създадоха дълбока връзка, която ще допринесе за развитието и бъдещето на Балканския регион. \r\nВеселка ИВАНОВА", "date": "2019.05.22", "title": "Гръцкият премиер Алексис Ципрас: Междусистемната газова връзка между България и Гърция ще върне благоденствието на Балканския регион"}
{"url": "http://www.focus-news.net/news/2019/05/22/2661050/evropeyski-izbori-2019-kandidatat-za-evrodeputat-ot-gerb-andrey-kovachev-shte-poseti-plovdiv-na-23-may.html", "text": "Кандидатът за член на Европейския парламент от листата на ГЕРБ и СДС Андрей Ковачев ще посети Пловдив на 23 май 2019 г., четвъртък. В 11.00 часа той ще се срещне с екипа на предприятие за обработка на месо и производство на колбаси на ул. „Брезовско шосе“ 170. Това съобщиха от  пресцентъра на ПП ГЕРБ . От 12.30 часа на шатрата на ГЕРБ на Римския стадион той ще разговаря с пловдивчани и гости на града, предвидена е и среща с председателя на Съюза на репресираните в Пловдив Атанас Узунов. В 15.00 часа Андрей Ковачев ще посети голяма шивашка фирма в Източна индустриална зона.", "date": "2019.05.22", "title": "Европейски избори 2019: Кандидатът за евродепутат от ГЕРБ Андрей Ковачев ще посети Пловдив на 23 май"}
{"url": "http://www.focus-news.net/news/2019/05/22/2661048/evropeyski-izbori-2019-kandidatat-za-evrodeputat-ivelina-vasileva-shte-prodalzhim-da-rabotim-za-razvitieto-na-ikonomikata-izgrazhdaneto-na-dobra-infrastruktura-i-investitsii-v-mladite-hora.html", "text": "Нашата основна грижа като политици както на местно ниво, така и на европейско ниво - е хората да живеят по-добре в чиста и здравословна среда, да имат стабилна перспектива, добра инфраструктура и сигурност. Именно затова фокусът ни е върху изграждане на добра инфраструктура и подпомагане на усилията за опазване на околната среда, ръка за ръка с развитието на икономиката и инвестицията в младите хора. Това заяви кандидатът за член на Европейския парламент от листата на ГЕРБ и СДС Ивелина Василева по време на форум „Бизнес закуска“ на тема „Възможности, които предлага Европейското финансиране за развитие на българския бизнес“ в Перник, съобщиха от пресцентъра на  ПП ГЕРБ . В срещата участие взеха областният координатор на ГЕРБ-Перник Вяра Церовска, народните представители Красимир Велчев и д-р Александър Александров, председателят на Жени ГЕРБ Ирена Соколова, областният координатор на ГЕРБ-Перник Мирослав Милоров, председателят на КРИБ-Перник Георги Милев и предприемачи.  \r\n„На хората от бизнеса дължим добрите икономически показатели, постигнати през последните години. От 2014 година досега ръстът на БВП е 9%. Доходите на хората се повишават. Само за тези 5 години средната работна заплата се повиши с 40%. Минималната с 60 %. Има увеличение на социалните помощи, на подкрепата за хората в третата възраст, на уязвимите групи. Това става само с възможностите, които бюджетът осигурява. А той се пълни от икономиката на страната. Създават се нови производства и се разширяват съществуващите. Икономическият ръст на страната ни е устойчива тенденция за положителни резултати - 3.8 през 2018 година, с тенденция за повишение. На фона на европейския растеж, който е средно процент и половина, България се движи добре“, посочи Ивелина Василева. Тя отбеляза, че Перник е град с много сериозен потенциал, благодарение на природните дадености, близостта до столицата, добрата инфраструктура и свързаността, които предпоставят възможности за развитие на бизнеса. \r\n„Работим и на национално и на европейско ниво за облекчаване на административната тежест , редуциране на излишната бюрократична тежест и намаляване на регулациите“, подчерта кандидатът от ГЕРБ и СДС. Тя оцени високо усилията, които българският бизнес полага, за това да се съблюдават и стриктно да се спазват екологичните изисквания. \r\n„Ще продължим да работим освен за изпълнение на екологичните норми, за въвеждане на кръгова икономика, при която в линията на производство в крайната фаза не остава нищо излишно, и извличане на ценни компоненти в отпадъците. Това ще ни даде много шансове за въвеждане на нови технологии и иновации, което се подкрепя от ЕС. Европейските фондове също са ресурс, който не бива да бъде подценяван. В момента се разработва многогодишната финансова рамка и бюджетът за следващия програмен период 2021- 2027. Средствата, които към настоящия момент са договорени за България, са увеличени с 4 млрд. и първата и най-важна задача в новия Европейски парламент е да защитим това при гласуването. Отново ще разчитаме на кохезионната политика за подкрепа на социалните  потребности, намаляване на различията между регионите, изграждането на добра свързаност и инфраструктура, повишаване на конкурентоспособността, но и на модернизацията и подкрепата на производство на промишлеността. Мерките, касаещи и енергийната ефективност и технологичното обновление, ще продължават да имат висок приоритет“, коментира още Ивелина Василева. Тя отбеляза, че България ще настоява да бъде отчетен фактът, че  у нас минимум 40% от енергийния микс се произвежда от лигнитни въглища. \r\n„Това  е част от компонентите на националната сигурност и е необходимо да бъдат отделени повече средства за модернизация и технологично обновление на производствата“, заяви кандидатът за член на ЕП.  Тя беше категорична, че страната ни заема своето достойно място в европейското семейство и го е доказала както по време на Българското председателство на Съвета на ЕС, така и през всичките тези 12 години, в който страната ни е член на ЕС.  \r\nЗам.-председателят на ПГ на ГЕРБ Красимир Велчев отбеляза, че ГЕРБ, в партньорство със СДС, се явява на европейския вот с най-добрата листа, в която всеки кандидат притежава опит и експертност в своята сфера. \r\nОбластният координатор на ГЕРБ-Перник Вяра Церовска посочи, че и на местно, и на национално, и на европейско ниво ГЕРБ ще продължава да работи за по-добри условия за българския бизнес. Тя припомни високата оценка на Европейската комисия, която поставя България в Топ 3 на държавите с очакван най-висок икономически растеж.  \r\n„Бизнесът на Перник е този, който успява да придаде допълнителна стойност на нашия живот, защото осигурява догори и дава стоките и услугите, от които се нуждаем. В област Перник имаме представители на добивната и преработвателната промишленост с широка гама производства. Винаги търсим и намираме диалога с работодателите, защото успешното управление на страната е възможно само в съвместен работен режим“,  заяви председателят на Жени ГЕРБ-Ирена Соколова. Тя подчерта важността на това България да може да разчита на хора, които отговорно и компетентно защитават интересите й в Европейския парламент. „Ивелина Василиева, в качеството си и на зам.-министър, и на министър на околната среда и водите, и на народен представител и защитник на интересите на бизнеса - е отстоявала позицията екологичните стандарти да бъдат добре оразмерени и добре съпровождащи местните производства“, отбеляза тя.  \r\n„Предстоящите избори са изключително важни, защото спокойствието, което усещаме днес в държавата, трябва да продължи. Необходимо е да запазим стабилността в държавата, защото това е другият решаващ фактор за добрия бизнес климат“, отбеляза областният координатор на Предприемачи ГЕРБ Мирослав Милоров.", "date": "2019.05.22", "title": "Европейски избори 2019: Кандидатът за евродепутат Ивелина Василева: Ще продължим да работим за развитието на икономиката, изграждането на добра инфраструктура и инвестиции в младите хора"}
{"url": "http://www.focus-news.net/news/2019/05/22/2661049/plovdiv-v-gradskata-biblioteka-v-asenovgrad-byaha-nagradeni-pobeditelite-ot-konkursa-za-humor-i-satira-golyamata-kashta-na-madrite-hora.html", "text": "В Градската библиотека „Паисий Хилендарски“ в Асеновград бяха наградени победителите от конкурса за хумор и сатира „Голямата къща на мъдрите хора“. Това съобщиха за  Радио „Фокус“ – Пловдив  от отдел „Връзки с обществеността“ на Общината. Кметът на община Асеновград поздрави участниците и победителите от Седмия международен конкурс за хумор и сатира „Голямата къща на мъдрите хора” с думите:  „Богатство е за нас и сферата на изкуството да има такива талантливи писатели и карикатуристи в това толкова специфично и тясно ориентирано направление като сатирата.” \r\nПреди церемонията по награждаването на отличените творци, актьорите от Сатиричния театър Дорбиела Попова и Емил Емилов разиграха комедийни скечове по сценарий на писателя-сатирик Калин Калинов. Обичаният от поколения българи музикален композитор Хайгашод Агасян зарадва публиката, изпълнявайки някои любими свои песни като „Ваничка”, „Глътка живот и „От много, много далеч”. \r\nТворбите на наградените участници в конкурса са публикувани в сайта на Община Асеновград.", "date": "2019.05.22", "title": "Пловдив: В Градската библиотека в Асеновград бяха наградени победителите от конкурса за хумор и сатира „Голямата къща на мъдрите хора“"}
{"url": "http://www.focus-news.net/news/2019/05/22/2661042/tass-turskite-voenni-zapochnaha-obuchenie-za-eksploatatsiyata-na-s-400-v-rusiya.html", "text": "Министърът на отбраната на Турция Хулуси Акар заяви, че Анкара е изпратила военен персонал в Русия за провеждане на обучение по експлоатация на зенитно-ракетните системи (ЗРС) С-400, предава  ТАСС . \r\n„Изпратихме наши специалисти в Русия за обучение по експлоатацията на С-400, обучението започва от днес и ще продължи няколко месеца. \r\nЧислеността на персонала постоянно се променя заради различната специфика на екипите. Обичението вече започна и ще продължи в близките месеци“, отбеляза министърът, цитиран от вестник Milliyet. \r\nПревод и редакция:", "date": "2019.05.22", "title": "ТАСС: Турските военни започнаха обучение за експлоатацията на С-400 в Русия"}
{"url": "http://www.focus-news.net/news/2019/05/22/2661051/ria-novosti-amerikanski-iztrebiteli-i-ruski-strategicheski-bombardirovachi-se-gonyat-okolo-alyaska.html", "text": "Изтребители от ВВС на САЩ са съпроводили два руски стратегически ракетоносеца Ту-95МС при полета им над Чукотско, Берингово и Охотско морета и по крайбрежието на Аляска, съобщи департаманета на информация и масови комуникации на руското министерство на отбраната, предава  РИА Новости . \r\nПродължителността на полета е била около 11 часа. \r\nПредставители на ведомството са подчертали, че пилотите от далечната авиация са действали в строго съответствие с международните правила за използване на въздушното пространство, като не са нарушили границите на друга държава. \r\nТова не е първата поява на Ту-95МС в този район за последните няколко дни. Така на 21 май четири стратегически ракетоносеца са изпълнили 12-часов полет по същия маршрут и в определени етапи са били съпровождани от изтребители F-22 Raptor на ВВС на САЩ. \r\nКакто съобщи Командването на въздушно-космическата отбрана на Северна Америка (NORAD) през изминалите дни самолети от ВВС на САЩ на няколко пъти са прихващали руски стратегически бомбардировачи Ту-95 и изтребители Су-35 в международното въздушно пространство около Аляска. \r\nРуската агенция отбелязва, че, на свой ред, чуждестранни разузнавателни самолети и дронове често се появяват в близост до руските граници и военни обекти: често те са забелязвани в Балтийско море, в района на Крим и Краснодарска област, както и недалеч от руските бази в Сирия. \r\nПревод и редакция:", "date": "2019.05.22", "title": "РИА Новости: Американски изтребители и руски стратегически бомбардировачи се гонят около Аляска"}
{"url": "http://www.focus-news.net/news/2019/05/22/2661054/sofiya-11-sa-zadarzhanite-sled-sbivaneto-v-zh-k-nadezhda.html", "text": "Столични полицаи изясняват факти и обстоятелства около инцидент от миналата вечер в София. Снощи, около 20.45 часа във Второ Районно управление-СДВР бил получен сигнал за сбиване в ж. к. „Надежда“. Това съобщиха от пресцентъра на  МВР . По първоначални данни двама мъже на 32 и 44 години били нападнати от група непознати, които им нанесли побой и избягали. На място незабавно са изпратени екипи на полиция и Бърза помощ. Пострадалите са транспортирани в болнично заведение за преглед, след което са освободени за домашно лечение. В резултат на бързите оперативно-издирвателни и  заградителни действия, в непосредствена близост, са задържани 11 души - на възраст от 13 до 42 години, имащи отношение към случилото се. Продължават процесуалните действия в рамките на образуваното досъдебно производство за установяване на съпричастността на задържаните към извършеното деяние.", "date": "2019.05.22", "title": "София: 11 са задържаните след сбиването в ж. к. „Надежда“"}
{"url": "http://www.focus-news.net/news/2019/05/22/2661056/fototipno-izdanie-na-tarnovskata-konstitutsiya-veche-se-namira-v-bibliotekata-na-kongresa-nay-starata-federalna-kulturna-institutsiya-v-sasht.html", "text": "Извънредният и пълномощен посланик на Република България в САЩ Тихомир Стойчев дари на Библиотеката на Конгреса копия на Търновската конституция, издадени по повод на 140-та годишнина от нейното приемане. Това съобщиха от пресцентъра на  Народното събрание . Документът получи Марк Суейни, заместник-директор на Конгресната библиотека и Джейн Санчес, директор на Юридическата секция. Дарението бе направено от името на председателя на Народното събрание на Република България Цвета Караянчева.  \r\n„На тържествено заседание, проведено в старопрестолния град Велико Търново на 16 април 2019 г., чествахме 140 години от приемането на първата българска конституция. По повод годишнината Народното събрание подготви две фототипни издания на този основен закон – Конституцията на Княжество България от 1879 г. и Конституцията на Царство България /Сребърна конституция/ от 1911 г. в резултат на обявяването на Независимостта на България. Като израз на приятелските отношения между нашите два народа и на уважение към Библиотеката на Конгреса на САЩ – авторитетна и водеща американска институция, Ви предоставяме двете фототипни издания. За нас ще бъде чест те да станат част от колекцията от безценни книжа и документи, които се съхраняват в Библиотеката“, се казва в писмото на председателя на Народното събрание Цвета Караянчева до председателя на Камарата на представителите в 111-ия Конгрес на САЩ Нанси Пелоси.  \r\n„Съвременният демократичен български конституционализъм има дълбоки и здрави устои, положени още в епохата на националното Възраждане. На 16 април 1879 г. представителите на българския народ, събрани в старата българска столица, приемат Търновската конституция. Тя е първият български основен закон, възродил България за нов политически живот и открил пътя й към модерната европейска държавност“, заяви при представянето на документа посланикът на България в САЩ Тихомир Стойчев. Той допълни, че Търновската конституция е една от най-демократичните и либерални за времето си, която въвежда принципа за разделение на властите – изпълнителна, законодателна и съдебна, и гарантира равенство на всички граждани, независимо от тяхната етническа и религиозна принадлежност.    \r\nМарк Суейни благодари за ценното дарение и заяви, че с интерес очаква и други важни за нашата страна издания да станат част от колекцията на Библиотеката на Конгреса.   \r\nНа събитието присъстваха американски граждани, владеещи  български език, които с интерес следят новите попълнения в Библиотеката.", "date": "2019.05.22", "title": "Фототипно издание на Търновската конституция вече се намира в Библиотеката на Конгреса – най-старата федерална културна институция в САЩ"}
{"url": "http://www.focus-news.net/news/2019/05/22/2661057/haskovo-blizo-4000-kas-kontrabandni-tsigari-sa-otkriti-v-ramkite-na-politseyski-deystviya-na-sluzhiteli-ot-oblastnata-direktsiya-na-mvr.html", "text": "Контрабандни цигари са открити в рамките на проведени полицейски действия на служители от областната дирекция на МВР в Хасково. Това съобщиха от пресцентъра на  МВР . Вчера, около 15.00 часа, на АМ „Марица“ в посока Свиленград, те предприели проверка на автобус „Ман“, собственост на ЕООД, шофиран от 27-годишен мъж от кърджалийското село Бойно. С него пътували 32-годишен мъж от същото село, 44-годишна хасковлийка и двама мъже на 52 и 58 години. При инспекцията полицаите открили в багажа общо 3940 къса цигари, без бандерол от различни марки. Папиросите са предадени с протокол от собствениците, съставени са им три акта по Закона за акцизите и данъчните складове.", "date": "2019.05.22", "title": "Хасково: Близо 4000 къс контрабандни цигари са открити в рамките на полицейски действия на служители от областната дирекция на МВР"}
{"url": "http://www.focus-news.net/news/2019/05/22/2661045/evropeyski-izbori-2019-velizar-enchev-bsp-za-balgariya-nay-golyamata-afera-na-desetiletieto-e-provalenata-sdelka-za-prevaorazhavaneto-na-balgarskite-voennovazdushni-sili.html", "text": "Най-голямата афера на десетилетието е провалената сделка за превъоръжаването на българските военновъздушни сили. Това каза пред журналисти във Велико Търново кандидатът за евродепутат от листата на „БСП за България“ Велизар Енчев, предаде репортер на  Радио „Фокус“ – Велико Търново . По думите му твърдението на Красимир Каракачанов, че договорът е пред разваляне, е спекулация. „Сравнявам австрийския модел и вицеканцлера Щрахе, който на момента излетя от кабинета и се стигна до предсрочни избори, и българския модел вицепремиерът Каракачанов, който влезе от една афера в друга. Най-голямата афера е именно превъоръжаването, аферата „F-16“, която се оказа, че може да бъде бомбата, която може да взриви този кабинет. Става дума за едно непрозрачно изхрачване на  2 млрд. лева, в нарушение на първоначалната рамка приета от българския парламент. На фона на всичко това г-н Каракачанов има наглостта от 48 часа да говори, че ако трябва, той ще прекрати тази сделка. Лексиката на Каракачанов в тези часове е предназначена за наивните избиратели, които вярват, че той ще направи това, а то неизбежно се отива натам. Бъдете сигурни, че след изборите, сделката ще бъде подписана. Целта на Каракачанов и на управляващите е да подлъжат избирателите да гласуват отново за Каракачанов, след което след понеделник делегацията във Вашингтон ще финализира тази изключително неизгодна за България сделка“, посочи Велизар Енчев. \r\nТой допълни, че една водеща точка в програмата му е в рамките на преговорния процес с Турция, в ЕП да се постави за гласуване, изплащането на  задълженията на Турция за имотите на тракийските бежанци, които са оценявани на няколко милиарда долара. По думите му тази декларация ще бъде подкрепена и от държави като Австрия, Унгария, Франция, и допри Германия. „Това е една от моята лични каузи и смятам, че тя е напълно постижима. Става дума за вербална декларация, която обаче ще има много сериозна политическа тежест“, допълни Велизар Енчев. Като други искане, заложено в програмата му, той посочи създаването на фонд за демографски застрашените региони от ЕС, от който фонд България да е най-големият получател. Според него българските евродепутати трябва да изискват да бъде създадена и институцията „еврокомисар по демографията“. „Вярно цифровите технологии са изключително важни за бъдещето на ЕС и на света, но България е повече заинтересована от демографията и, ако успеем да наложим тази институция, това ще е една малка победа за България“, посочи Енчев. \r\nТой подчерта, че друга кауза, за която ще настоява е отпадането на санкциите на ЕС срещу Руската федерация. Той допълни, че по тази тема може да се търси подкрепата и на Германия, тъй като през последните три години страната е увеличила своя търговски стокообмен с Русия и е финализирала Северен поток II,  който захранва с газ германската индустрия. „Ние ще настояване партия ГЕРБ да настоява от своите сестрински партии, в лицето на партия Меркел, германската страна да подкрепи това наше искане за падане на санкциите на ЕС срещу Руската федерация. По ирония на съдбата в ЕП, като една демократична институция, ние можем да търсим съюзници не само в лявото и в социалното пространство, но и от държави, от които най-малко може да се очаква това“, допълни Велизар Енчев. По думите му по горепосочените въпроси страната ни може да търси подкрепа и в лицето на държави като Австрия, Унгария, Чехия, Хърватия и Словения, както и от трите Прибалтийски републики.  Велизар Енчев оцени със Слаб 2 работата на управляващата коалиция ГЕРБ и Обединени патриоти по въпроси, касаещи влизането на България в Шенген и Еврозоната. „Нито може да се говори за влизането на България в системата Шенген, нито изобщо е ставало дума за стартиране на преговори за влизане в чакалнята на Еврозоната и за влизането в банковия съюз. Отговорници за това са управляващите. Те дори не успяха, в рамките на своя мандат от две години от тяхното управление, да стартират преговори и разговори за премахването и облекчаването на дъблинските споразумения и дъблинската програма, която по същество поставя в крайно неблагоприятно положение граничните държави в ЕС“, допълни Велизар Енчев. \r\nНадежда КРЪСТЕВА", "date": "2019.05.22", "title": "Европейски избори 2019: Велизар Енчев, „БСП за България“: Най-голямата афера на десетилетието е провалената сделка за превъоръжаването на българските военновъздушни сили"}
{"url": "http://www.focus-news.net/news/2019/05/22/2661055/plovdiv-politsiyata-e-predotvratila-masovo-sbivane-mezhdu-dve-familii-v-karlovo-zhena-i-momche-sa-s-leki-naranyavaniya-sled-sluchaya.html", "text": "Полицията е предотвратила разрастването на сбиване между две фамилии в Карлово. Това съобщиха за  Радио „Фокус“ – Пловдив  от Областната дирекция на МВР. Около 18.30 часа на 21 май на тел. 112 постъпил сигнал за конфликт на ул. „Кокиче“. Според информацията мъже от два враждуващи рода, на 50 и 51 години, се скарали помежду си, а в последвалата физическа саморазправа се включили и техни близки. В резултат на бързите действия на полицейските служители масовото сбиване било предотвратено, без да има сериозни последици. Медицинска помощ е оказана на жена и момче, които са с леки наранявания. Двамата инициатори на конфликта са отведени за срок до 24 часа в районното управление. Работата по случая продължава под наблюдение на Районна прокуратура – Карлово.", "date": "2019.05.22", "title": "Пловдив: Полицията е предотвратила масово сбиване  между две фамилии в Карлово, жена и момче са с леки наранявания след случая"}
{"url": "http://www.focus-news.net/news/2019/05/22/2661052/georgi-hadzhiev-sdvr-predi-2-mesetsa-ubitata-mlada-zhena-v-kvartal-orlandovtsi-otnovo-e-pretarpyala-tezhak-poboy-nie-nyamame-signal-za-tozi-sluchay.html", "text": "Преди 2 месеца убитата млада жена в квартал „Орландовци“, отново е претърпяла тежък побой, ние нямаме сигнал за този случай. Това каза на брифинг директорът на СДВР относно повдигнатите обвиненията на трима служители на охранителна фирма за убийство в столичния квартал „Орландовци“, предаде репортер на  Агенция „Фокус“ . „При подаване на сигнала незабавно са насочени сили към местопроизшествието. Група на СДВР започва огледи и от проведени  беседи с близки и познати и свидетели ние установяваме лица, които ни подават информация, че преди около 2 месеца починалата, заедно с брат си, който също води скитнически живот, са наркозависими, събирали желязо или метални отпадъци“, поясни той. „Преди около 2 месеца отново й е нанесен такъв побой. При нас такъв сигнал не е подаван. За назидание пострадалата е била подстригана. Изключително брутално е това престъпление“, добави директорът на СДВР. „В резултат на проведените действия и събраните доказателства ще бъдат достатъчни, за да получат наказанията, предвидени в закона и то в цялата им строгост“, поясни Хаджиев.  \r\nДаяна ДЮЛГЕРОВА", "date": "2019.05.22", "title": "Георги Хаджиев, СДВР: Преди 2 месеца убитата млада жена в квартал „Орландовци“, отново е претърпяла тежък побой, ние нямаме сигнал за този случай"}
{"url": "http://www.focus-news.net/news/2019/05/22/2661059/prof-donka-baykova-dietolog-darzhavata-tryabva-chrez-subsidiya-da-podpomaga-hraneneto-v-uchilishtata.html", "text": "Държавата трябва чрез субсидия да подпомага храненето в училищата. Това каза в интервю за  Агенция „Фокус“  проф. Донка Байкова, специалист по хранене и диететика по повод 22 май – Европейския ден за борба с наднорменото тегло. Според нея процесът на хранене в учебните заведения не е в добро състояние. „Нашите ученици не се хранят в училищните столове, храната на тях им се струва скъпа или недостатъчно вкусна, и съответно не посещават училищните столове“, уточни тя. „От там проблемите наистина рефлектират и върху теглото, и върху здравето на българките ученици“, добави проф. Байкова. „Улицата обикновено храни българските ученици, което е голям проблем. Трябва да променим нещата“, подчерта тя, като отбеляза, че при храненето на възрастните се наблюдава положителна тенденция. „Информираните и интелигентните хора в трудоспособна възраст гледат да приемат топъл обяд, някъде в обедната си почивка около офис или на самото си работно място“, добави диетологът. „Аз мисля, че е много важно да обърнем внимание на децата и юношите. Там нещата би трябвало да бъдат овладени с повече информация, с часове, в които децата да говорят повече за значението на двигателната активност. На второ място наистина държава да подпомогне организираното хранене на учениците в България. Това е проблем и като че ли остава открит. Там нещата все още не са овладени, защото както имаме висок процент на свръхтегло и затлъстяване в ученическа възраст, така имаме и висок процент около 10-12 на поднормено тегло“, посочи тя. „Когато една девойка бъде обидена от съученици, че е пълничка, тя взема „мерки“, започва да гладува и изпада в статус на хранителни разстройства. Най-значителни хранителни разстройства, което също е едно инвалидизиране на нашите деца и юноши“, допълни доц. Банкова. Според нея децата трябва да бъдат информирани затова как могат да имат нормално тегло без да им се налага да гладуват. „Храненето на деца и ученици е споделена отговорност.  Двигателната активност трябва да е една много взета под внимание тема. За поддържане на нормално тегло трябва да съблюдаваме и двата компонента –балансирано хранене и двигателна активност“, добави тя. За добро здраве проф. Байкова посъветва да избягваме ежедневните дребни навици, които се отразяват неблагоприятно на състоянието ни. Според нея трябва да се движим по-често, да намалим употребата на „джънк фууд“, да пием достатъчно течности, да не използваме непрекъснато транспортните средства, да излизаме по-често на разходка.  \r\nДаяна ДЮЛГЕРОВА  Пълния текст на интервюто четете в „Мнение”", "date": "2019.05.22", "title": "Проф. Донка Байкова, диетолог: Държавата трябва чрез субсидия да подпомага храненето в училищата"}
{"url": "http://www.focus-news.net/news/2019/05/22/2661060/fokus-makedoniya-naznachiha-albanets-za-direktor-na-makedonskata-sluzhba-za-razuznavane.html", "text": "Президентът на Македония Стево Пендаровски назначи Еролд Муслиу за директор на Службата за разузнаване на страната на мястото на назначения от предшественика си Георге Иванов през март 2017 година Зоран Иванов, информират от кабинета на новия държавен глава, предава македонският  „Фокус“ . \r\nПреди това Муслиу е работил в Службата за сигурност и контраразузнаване и Службата за разузнаване. \r\nПрез следващите дни Пендаровски ще назначи свои представители в националния Съвет за сигурност. \r\nСъветът за сигурност се състои от президента, председателя на парламента, министър-председателя, министрите, ръководещи органите на държавната администрация в областта на сигурността, отбраната и външните работи, както и трима членове, назначени от държавния глава. \r\nПревод и редакция:", "date": "2019.05.22", "title": "„Фокус“ (Македония): Назначиха албанец за директор на македонската Служба за разузнаване"}
{"url": "http://www.focus-news.net/news/2019/05/22/2661061/natsionalna-kompaniya-industrialni-zoni-provede-sreshta-s-predstaviteli-na-slovashkiya-biznes.html", "text": "Изпълнителният директор на „Национална компания индустриални зони“ ЕАД (НКИЗ) Антоанета Барес участва в срещата на министъра на икономиката Емил Караниколов с представители на бизнес делегация от област Търнава, Словакия. Това съобщиха от пресцентъра на  НКИЗ . \r\nЗаинтересовани сме от активизиране на двустранната търговия и икономическо сътрудничество, както и от увеличаване присъствието на словашкия бизнес в България, заяви министър Караниколов по време на срещата в министерство на икономиката. От словашка страна в нея се включиха компании от сферата на производството на машини, ремъци за транспортни средства, бои и лакове, както и стоманени и бетонни стълбове. \r\nЕмил Караниколов поясни, че през 2018 г. са отчетени рекордно високи стойности на двустранните търговски отношения. „През 2018 г. износът към Словакия е 217.117 млн. евро, с ръст от 4.9%. Вносът е 393.862 млн. евро, с ръст от 1%, а стокообменът възлиза на 610.979 млн. евро, това е дял от 1.0% от целия ни стокообмен и ръст от 2.3%“, зави министърът. \r\nСпоред него, предстоящата Четвърта сесия на двустранната консултативна комисия за икономическо сътрудничество ще допринесе за увеличаване на стокообмена и задълбочаване на връзките между българските и словашките фирми.  \r\nВ сряда бизнес делегацията от Словакия, придружена от Виктор Петрашовски, втори секретар на посолството на Република Словакия, посети Икономическа зона София- Божурище. Визитата беше част от двустранни бизнес срещи, организирани от Българската търговско-промишлена палата, посолството на Словакия и регионалната търговска палата на словашкия град Търнава. \r\nПо време на посещението си в близката до столицата зона гостите се запознаха с опита на „Национална компания индустриални зони“ ЕАД в изграждането и развитието на индустриални паркове на територията на цялата страна и привличането на инвеститори в тях. Беше подчертано и сътрудничеството с общините за създаването на допълнителен резерв от индустриални терени, които да се предлагат при интерес от страна на инвеститорите.      \r\nСловашките бизнесмени бяха впечатлени  от мащаба на проекта за логистичен център на датската компания „Юск“, както и от сериозното присъствие на компании от Германия, избрали да инвестират и да развиват бизнеса си в България и по-конкретно в Икономическа зона София - Божурище. До момента зоната са избрали три немски фирми – „Бер-Хелла Термоконтрол“, „Мултивак“ и „Райсволф“.", "date": "2019.05.22", "title": "Национална компания индустриални зони проведе среща с представители на словашкия бизнес"}
{"url": "http://www.focus-news.net/news/2019/05/22/2661058/prokuror-emiliya-rusinova-nad-120-hil-lv-ot-nzok-sa-poluchili-obvinenite-za-iztochvane-na-kasata-zabolekari.html", "text": "Над 120 хил. лв. от НЗОК са получили обвинените за източване на касата зъболекари. Това каза на брифинг административният ръководител на Софийска градска прокуратура Емилия Русинова относно обвиненията за източване на Здравната каса от петима зъболекари, предаде репортер на  Агенция „Фокус“ .  „Образувано е досъдебно производство за документна измама. То започна по сигнал на ГД „Национална полиция“ след извършена от тях проверка. 5 действащи стоматолози, заедно с 2 лица, техни помагачи, са представяли в НЗОК в периода 2015-2018 документи, за извършване на дентални услуги на непълнолетни лица“, поясни прокурор Русинова. По думите й стоматолозите са получавали сумите от НЗОК през банковите си сметки. „Установено е, че здравните книжки са на непълнолетни лица с адресна регистрация извън София. Те не са посещавали кабинетите на стоматолозите. Техните родители също“, добави тя. „Амбулаторните листове са анализирани, над 1 200. Установено е, че те не са подписвани от родителите на непълнолетните лица, съдържанието не е попълвано от стоматолозите, това е извършвано от един от техните помагачи“, добави прокурор Русинова. Тя коментира, че един помагачите  работи в един от кабинетите, а вторият  е поддържал софтуерната програма.  \r\n„Сумите, които са получени от тези стоматолози от НЗОК, са над 120 хил. лв. Кръгът на обвиняемите лица към този момент не е изчерпан. По делото са извършени множество процесуални действия и експертизи, в резултат на които ние повдигнахме обвинение на тези лица“, посочи още Евгения Русинова.  \r\nДаяна ДЮЛГЕРОВА", "date": "2019.05.22", "title": "Прокурор Емилия Русинова: Над 120 хил. лв. от НЗОК са получили обвинените за източване на касата зъболекари"}
{"url": "http://www.focus-news.net/news/2019/05/22/2661062/evropeyski-izbori-2019-koalitsiya-za-balgariya-nezhelanieto-na-rakovodstvoto-na-bsp-levitsata-da-se-konsolidira-e-tehen-izbor-i-tyahna-otgovornost-za-koeto-nie-preduprezhdavame-mesetsi-nared.html", "text": "Нежеланието на ръководството на БСП левицата да се консолидира е техен избор и тяхна отговорност, за което ние предупреждаваме месеци наред. Това се посочва в  позиция на „Коалиция за България“ , подписана от нейния председател Румен Петков и ръководителят „Политическия и организационни въпроси“ Владимир Маринов, във връзка с медиен анализ. \"Кой всъщност предава левицата? Анализ без автор в сайта „Епицентър“ обвинява „Коалиция за България“, че открадва победата на червените.  Първо, плакатите на БСП са сини и не е ясно безименните анализатори, къде са видели червеното. Второ, приложено изпращаме обръщенията на ръководството на ПП АБВ за съвместно участие в изборите, с цел отстраняване на ГЕРБ от власт без каквито и да са претенции, в това число и за места в листата, на което така и не получихме отговор. Трето, да грабиш избиратели е мислене, на което Цар Освободител е сложил край, освобождавайки крепостните селяни\", заявяват от „Коалиция за България“. \"Тези безименни анализатори би трябвало най-после да прекрачат 30-те години на миналия век, да не говорим 20-те на този. „Коалиция за България“ участва със съзнанието, че е единствената лява и социално ангажирана политическа сила в тези избори\", допълва те. \"Нежеланието на ръководството на БСП левицата да се консолидира е техен избор и тяхна отговорност, за което ние предупреждаваме месеци наред. Колко са формациите вдясно, които участват и колко са формациите вляво? И да сте чули десните формации да се нападат взаимно?\", посочват от \"Коалиция за България\". \"За съжаление, БСП така и не поведе битка срещу ГЕРБ, а води битка с „Коалиция за България“ и с левицата. Поради това внушенията във въпросния анализ са дълбоко неверни. Могат да бъдат дадени и други квалификации, които няма да използваме. Така, че да се  търсят виновните вън от БСП не считаме за правилно, вярно и почтено, а другите квалификации са неща, които  си струват, но в случая е по-възпитано да ги премълчим\", допълват още те, като отбелязват, че цялата кореспонденция с БСП може да се намери в сайта на „Коалиция за България“.", "date": "2019.05.22", "title": "Европейски избори 2019: „Коалиция за България“: Нежеланието на ръководството на БСП левицата да се консолидира е техен избор и тяхна отговорност, за което ние предупреждаваме месеци наред"}
{"url": "http://www.focus-news.net/news/2019/05/22/2661064/faktor-makedoniya-koy-e-noviyat-direktor-na-sluzhbata-za-razuznavane-na-makedoniya.html", "text": "Еролд Муслиу е назначен за директор на Агенцията за разузнаване от президента на Македония Стево Пендаровски, докато в същото време друг албанец - Блерим Колари, е назначен за съветник по сигурността, предава скопското електронно издание  „Фактор“ . \r\nМуслиу е завършил Факултета по сигурност в Скопие като един от най-успешните студенти и в началото на 2018 г. е един от кандидатите за директор на Дирекцията за сигурност и контраразузнаване (УБК). \r\nМуслиу бил незабавно назначен през 1994 г. в Дирекцията за сигурност и контраразузнаване и постепенно преминал през стълбището на йерархията като изключително ангажиран и голям професионалист. Със създаването на разузнавателната агенция той се превръща в разузнавач. \r\nТой е полиглот, говори много езици, интелектуалец сред специалистите по сигурността, а за него висши високопоставени служители от приятелските служби за сигурност открито изразяват мнение, че той е въплъщение на най-високия пример за специалист по сигурност и разузнаване. \r\nПрез 2011 г. той вече е един от кандидатите на президент на държавата, Георге Иванов, за директор на Агенцията за разузнаване. Той е безпристрастен кадър и досега служи като помощник в разузнавателната агенция. \r\nПревод и редакция:", "date": "2019.05.22", "title": "„Фактор“ (Македония): Кой е новият директор на Службата за разузнаване на Македония"}
{"url": "http://www.focus-news.net/news/2019/05/22/2661067/stara-zagora-do-15-yuni-shte-e-zatvorena-za-dvizhenie-otsechka-ot-ul-tsar-ivan-shishman.html", "text": "До 15 юни 2019 г. ще бъде затворена за движение на моторни превозни средства централната отсечка на ул. „Цар Иван Шишман“, от ул. „Ген. Гурко“ до ул. „Пазарска“ в Стара Загора. Това съобщиха от  пресцентъра на Общината.  Целта е да бъде осигурено безопасно организиране и изпълнение на строително – монтажните работи по нея, тъй като е част от пешеходната зона на бул. „Цар Симеон Велики“, която се реновира в момента. Движението на МПС ще се нормализира незабавно след приключване на предвидените дейности по преценка на служителите, пряко ангажирани с охраната.", "date": "2019.05.22", "title": "Стара Загора: До 15 юни ще е затворена за движение отсечка от ул. „Цар Иван Шишман“"}
{"url": "http://www.focus-news.net/news/2019/05/22/2661068/prokuror-emiliya-rusinova-kragat-na-obvinyaemite-za-iztochvane-na-nzok-stomatolozi-ne-e-izcherpan-rabotata-po-deloto-prodalzhava.html", "text": "Кръгът на обвиняемите за източване на НЗОК стоматолози не е изчерпан, работата по делото продължава. Това каза на брифинг административният ръководител на Софийска градска прокуратура Емилия Русинова относно обвиненията за източване на Здравната каса от петима зъболекари, предаде репортер на  Агенция „Фокус“ . „Продължаваме работа по делото“, поясни тя. Попитана след като родителите носят сами здравните книжки при стоматолозите, дали не се работи по версия, че НЗОК е част от схемата, Русинова отговори: „Документите, които са представени в касата, са изготвени надлежно. Даден е вид, че денталните услуги са извършени. Впоследствие ние, въз основа на получен сигнал, установяваме, че амбулаторните листове не са подписани от родителите. Те са казали на кого са дадени книжките, проследен е пътят“. „Ние ви казваме, че това са 7 стоматолози. На тях са предоставяни книжки на различни непълнолетни лица“, посочи тя, като допълни, че децата, които са използвани в схемата, са много. На въпрос има ли вероятност схемата да се окаже организирана между стоматолозите и здравната каса, тя отговори: „Ние за разлика от МВР не работим с версии, а с доказателства. Когато се съберат доказателства и ако се съберат за организирана престъпна група, ще бъде повдигнато такова обвинение“. „Деянието е извършено от множество лица, едните са в дъното, другите са помагачи, кои къде стоят, ще бъде изяснено в делото“, добави прокурор Русинова. \r\nДаяна ДЮЛГЕРОВА", "date": "2019.05.22", "title": "Прокурор Емилия Русинова: Кръгът на обвиняемите за източване на НЗОК стоматолози не е изчерпан, работата по делото продължава"}
{"url": "http://www.focus-news.net/news/2019/05/22/2661065/evropeyski-izbori-2019-kiril-dobrev-bsp-modelat-tsenko-chokov-za-izborite-v-galiche-se-izpalnyava-ot-darzhavata.html", "text": "Моделът Ценко Чоков за изборите в Галиче се изпълнява от държавата. Това каза заместник-председателят на БСП Кирил Добрев по време на пресконференция, предаде репортер на  Агенция „Фокус“ . „Днешната пресконференция е за натиска, административен, полицейски, подчертавам полицейски и икономически, който се упражнява върху БСП последната седмица. Много се говори за „Костинброд“ 2 последните няколко дена и то от устата на министър-председателя. Ще ви покажа какъв минимодел се развива и то от страна на управляващите. Държавата, администрацията, която трябва да организира и гарантира честността на изборния процес използва своите структури за политически натиск. Казвам го най-отговорно. Спомняте си Галиче и модела Ценко Чоков. Днес този модел се изпълнява от държавата. МВР, структурата, която трябва да гарантира честния избор, явно се индикира в една страна в изборния процес“, каза още Добрев. По думите му най-интересното за активността на МВР е, че докато две седмици издирват опасен убиец, успяха да издирят наши общински председатели, наши членове в СИК и да ги задържат, въпреки неуспеха да задържат убиеца“, допълни заместник-председателят на БСП. \r\nДеница КИТАНОВА", "date": "2019.05.22", "title": "Европейски избори 2019: Кирил Добрев, БСП: Моделът Ценко Чоков за изборите в Галиче се изпълнява от държавата"}
{"url": "http://www.focus-news.net/news/2019/05/22/2661069/plovdiv-dvizhenieto-po-patya-karlovo-sopot-sofiya-se-prenasochva-po-ul-gen-vladimir-zaimov-ul-teofan-raynov-v-karlovo-i-okolovrastniya-pat-na-grada.html", "text": "Движението по пътя Карлово – Сопот – София се пренасочва по ул. „Ген. Владимир Заимов“, ул. „Теофан Райнов“ в Карлово и Околовръстния път на града, до приключване изграждането на кръговото кръстовище на изхода на град Карлово. Това съобщиха за  Радио „Фокус“-Пловдив  от Общината. Общественият автобусен превоз също се пренасочва по този обходен маршрут. \r\nЦветана ТОНЧЕВА", "date": "2019.05.22", "title": "Пловдив: Движението по пътя Карлово – Сопот – София се пренасочва по ул. „Ген. Владимир Заимов“, ул. „Теофан Райнов“ в Карлово и Околовръстния път на града"}
{"url": "http://www.focus-news.net/news/2019/05/22/2661070/v-pikovite-dni-i-chasove-okolo-24-may-e-spira-dvizhenieto-na-kamionite-nad-12-t-po-avtomagistralite-i-nay-natovarenite-patishta.html", "text": "На 23 май, последният работен ден преди трите почивни дни за Деня на българската просвета и култура и на славянската писменост, от 14.00 ч. до 20.00 ч., на 24 май (петък) от 9.00 ч. до 12.00 ч., и на 26 май (неделя) от 12.00 ч. до 20.00 ч., се спира движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция \"Пътна инфраструкутра\" . За улеснение на трафика и повишаване безопасността на движение в участъците с ремонт на автомагистралите „Тракия“ и „Хемус“ ще има две ленти за Бургас или Варна и една за София. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата. \r\nВ участъците с ремонт на АМ „Хемус“, в района на виадуктите при 19-ти км /виадукт „Потоп“/, при 36-ти и 37-ми км /виадукт „Коренишки дол“/ и при 51-ви километър, от 10 ч. в четвъртък - 23 май, до 10 ч. в събота - 25 май, ще има две ленти за Варна и една за София. От 10 ч. в събота - 25 май, до 10 ч. в понеделник - 27 май, когато много хора ще пътуват към столицата, в същите участъци ще има две ленти за София и една Варна. \r\nЗа улеснение на трафика през тунел „Витиня“ в четвъртък - 23 май, ще има две ленти за пътуващите към Варна. Пътуващите към София на 23 май между 14 ч. и 20 ч. няма да преминават през тунела, а ще бъдат пренасочвани по път I-1 и след прохода „Витиня“ ще продължават пътуването си по АМ „Хемус“. Целта е повишаване безопасността на движение в тунела. Поради ремонт на тръбата за София движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. \r\nВ пиковите часове при интензивен трафик е възможно по-бавно предвижване в участъците с ремонт на АМ „Хемус“ и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това по-удобно и безопасно. \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата. От 10 ч. в четвъртък - 23 май, до 10 ч. в събота - 25 май, ще има две ленти за Бургас и една за София. От 10 ч. в събота - 25 май, до 10 ч. в понеделник - 27 май, в същите участъци ще има по две ленти за София и една Бургас. На обектите се работи изключително интензивно, за да може ремонтните дейности на АМ „Тракия“ да приключат преди началото на активния туристически сезон. \r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n - пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“; \r\n - пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n - пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. \r\nАлтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. \r\nЗа улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. \r\nДвижението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция“ и ИА „Автомобилна администрация“. Предвижда се спиране на движението на 23 май /четвъртък/ от 14 ч. до 20 ч., на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., по следните участъци: \r\n - автомагистралите; \r\n - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n - път I-1 - от Благоевград до ГКПП „Кулата“; \r\n - път I-4 п. в. „Коритна“ - Велико Търново - Шумен; \r\n - път I-5 Русе - Велико Търново; \r\n - път I-8 ГКПП „Калотина“ - София; \r\n - път I-9 Варна - Бургас; \r\n - път II-18 Околовръстен път на град София; \r\n - път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).", "date": "2019.05.22", "title": "В пиковите дни и часове около 24 май е спира движението на камионите над 12 т по автомагистралите и най-натоваренитe пътища"}
{"url": "http://www.focus-news.net/news/2019/05/22/2661071/sliven-skandau-i-4-magic-shte-iznesat-kontsert-v-grada-na-23-may.html", "text": "Рап дуото Скандау и талантливите момичета от 4 Magic ще пеят в Сливен на 23 май. Това съобщиха от пресцентъра на  Община Сливен . \r\nОбщината кани жителите и гости на града на концерта, който ще се проведе на открита сцена на площад „Хаджи Димитър“ от 19.30 часа. \r\nПочитателите на двете групи ще имат възможност да чуят на живо едни от най-популярните им песни. \r\nКонцертната проява ще бъде съпроводена с празнични илюминации от 21.00 часа.", "date": "2019.05.22", "title": "Сливен: Скандау и 4 Magic ще изнесат концерт в града на 23 май"}
{"url": "http://www.focus-news.net/news/2019/05/22/2661053/kfn-se-sreshtna-s-predstaviteli-na-zd-bul-ins-za-protsesa-na-izplashtane-na-zastrahovatelnite-premii-ot-katastrofata-kray-svoge.html", "text": "КФН се срещна с представители на ЗД „Бул Инс“ за процеса на изплащане на застрахователните премии от катастрофата край Своге. Това съобщиха от пресцентъра на  КФН . Срещата беше с цел провокиране на конструктивен диалог и прозрачност в процеса на изплащане на застрахователните премии с оглед на националната трагедия и загубата на двадесет живота. Комисията провокира диалог със ЗД „Бул Инс“ АД в посока изпълнение на задълженията им, така че да се осъществи изплащането на законоустановените обезщетения по застраховка „Злополука“ на близките на загиналите в трагичния инцидент край град Своге. \r\nКомисията за финансов надзор ще продължи да съблюдава за правилното и справедливо отношение на застрахователите към техните клиенти.", "date": "2019.05.22", "title": "КФН се срещна с представители на ЗД „Бул Инс“ за процеса на изплащане на застрахователните премии от катастрофата край Своге"}
{"url": "http://www.focus-news.net/news/2019/05/22/2661073/evropeyski-izbori-2019-mariya-gabriel-gerb-s-edinstvo-i-otgovornost-mozhem-da-postignem-oshte-mnogo.html", "text": "„Искаме България, която да е уважавана в Европа, искаме България, която да блести със своите традиции, история и култура, с талантливите си млади хора“ – това заяви в Ямбол водачът на листата на ГЕРБ и СДС Мария Габриел, съобщиха от пресцентъра на  ПП ГЕРБ . „Искаме България, която върви напред и затова трябва да кажем „да“ на обединението, единството и отговорността, защото именно с тях можем още много да постигнем“, обърна се към хората българският еврокомисар.  \r\nСтотици хора от Ямбол и областта се събраха, за да посрещнат водача на листата Мария Габриел. Повече от час тя раздава автографи и се снима с привърженици, които бяха дошли да я поздравят и да й пожелаят успех. По време на посещението си тя разгледа Интерактивния музей на открито „Европа в Ямбол“, изграден от ямболската организация на ПП ГЕРБ по повод изборите за Европейски парламент. Преди това Мария Габриел отдели специално внимание на ямболския Безистен, превърнат в музей и културно-информационен център по европейски проект. \r\n„Градът се развива, градът се модернизира, в него има място и за младите хора, и за възрастните, има място за културата, за уважение към миналото и традициите ни, но и много дързост към бъдещето, за да продължаваме да го градим заедно“, сподели впечатленията си от Ямбол водачът на листата. \r\n„Мария Габриел е капитан на най-добрия отбор от кандидати за евродепутати“, изтъкна областният координатор на ПП ГЕРБ и кмет на Ямбол Георги Славов. Двамата призоваха на 26 май да се гласува с номер 12 в бюлетината.", "date": "2019.05.22", "title": "Европейски избори 2019: Мария Габриел, ГЕРБ:  С единство и отговорност можем да постигнем още много"}
{"url": "http://www.focus-news.net/news/2019/05/22/2661066/evropeyski-izbori-2019-adv-martin-busarov-rik-blagoevgrad-nay-vazhniya-protses-po-komplektovane-na-knizha-i-materiali-varvi-s-palna-sila.html", "text": "Подготовката за предстоящите избори вече е доста динамична. Това каза в интервю за  Радио „Фокус“ – Пирин  председателят на Районна избирателна комисия (РИК) – Благоевград адв. Мартин Бусаров. По думите му до 20 май на територията на областта са се провеждали обученията на членовете на Секционните избирателни комисии (СИК). Адв. Бусаров отбеляза, че е имало голям интерес към тях като са били задавани много въпроси, което означава, че имат интерес към материята и ще се справят със свпоите задължения. „А иначе към същата дата върви компектоването на книжата и материалите, които на 23 май ще бъдат разнесени по всички общини, където член на РИК ще предаде на представител на съответната общинска администрация книжата и материалите, с които ще се проведат изборите. Нашите колеги от общините ще имат задачата да ги разпределят из всички техни малки секции и в събота, преди предизборния ден ще бъдат предадени на членовете на СИК, които ще оборудват секционните помещения“, каза още адв. Бусаров. Той добави, че най-важния процес, който е по комплектоване на книжа и материали върви с пълна сила.  \r\n„Контролират го колегите от Районната избирателна комисия, с подкрепата на представители на Областна администрация – Благоевград, които под наш надзор реално компектоват книжа и материали и разпределят за всяка една община бройки на протоколи, брой бюлетини, книжа и материали, избирателни списъци, печати за работа на секционните комисии, тоест целия набор от необходимите книжа и материали, които да произведат изборния ден“, допълни адв. Бусаров. Той отбеляза, че продължава  извършването на смени, които до този момент не са чак толкова фрапиращо голям брой, но очаква в последните няколко дни да се случи поголовна смяна на членовете в някои от големите общини. „Все пак може да кажем, че до този момент е спокойно. Имаме около 10 решения за промени по общините. Своевременно изготвяме приложенията с имената на новите членове, публикуваме и на сайта на РИК, така че да могат да бъдат достъпни и колегите да се запознаят реално къде са и с кой от членовете ще бъдат в една комисия, за да осъществят връзка, но и да се подготвят за изборния ден“, заяви Бусаров. \r\nЛивия НИНОВА", "date": "2019.05.22", "title": "Европейски избори 2019: Адв. Мартин Бусаров, РИК – Благоевград: Най-важния процес по комплектоване на книжа и материали върви с пълна сила"}
{"url": "http://www.focus-news.net/news/2019/05/22/2661074/evropeyski-izbori-2019-kiril-dobrev-bsp-nyama-da-dopusnem-miliarderi-ot-obshtestveni-porachki-v-kombina-v-gerb-da-kazvat-kakvo-da-pravi-partiyata-ni.html", "text": "Няма да допуснем милиардери от обществени поръчки в комбина в ГЕРБ да казват какво да прави партията ни.  Това каза заместник-председателят на БСП Кирил Добрев по време на пресконференция във връзка с ултиматумът на „Телетол“ към Георги Свиленски да се извини или да подаде оставка като депутат заради твърденията му, че национален доставчик на тол услуги e свързaн с офшорни фирми и с премиера Борисов, предаде репортер на  Агенция „Фокус“ .„За втори път мастити бизнесмени милиардери, но милиардери от обществени поръчки, раздедени от това правителство се опитват да заплашват БСП. Първо го направиха пет строителни фирми, които лапнаха 15 млрд. обществен  ресурс, заради факта, че БСП е поискала проверка за качеството на построените от тях обекти, поискаха и забраниха на БСП да влиза в парламента“, каза Добрев. По думите му вчера премиерът за пореден път е бил  във Варна и за пореден път  е инспектирал и одобрил \"уникалното елипсовидно кръгово под наклон от 45 градуса\". „Най-скъпото кръстовище в Европа. Само два часа той още докато беше в залата, „началника“ пусна дъжд. И уникалното кръгово, елипсовидно кръстовище се превърна в най-скъпия водопад на Балканите. Някой иска нашата оставка, затова че сме питали защо кръстовището е потекло. В този конкретен случай – някакъв тийнейджър бизнесмен, който взима от държавата без конкурс, без правила възможността да събира 7 % от 1 млрд- и 200 млн. лв. иска заради думите оставка и отстраняване на председателя на щаба на БСП, на политическата сила, която ще спечели изборите след два дена. Наглостта няма граници. Наглостта и начинът, по който са се вплели държава, фирми, бизнес е достигнала изродени нива“, подчерта заместник-председателят на БСП. „Когато искаш проверка на сметките на политици и техните офшорки не е ли нормално да поискаш сметка, коя фирма и коя офшорка прибира на всичките тези тираджии, които стачкуваха - 7 % от таксите, които внасят“, допълни Добрев.  \r\nДеница КИТАНОВА", "date": "2019.05.22", "title": "Европейски избори 2019: Кирил Добрев, БСП: Няма да допуснем милиардери от обществени поръчки в комбина в ГЕРБ да казват какво да прави партията ни"}
{"url": "http://www.focus-news.net/news/2019/05/22/2661076/evropeyski-izbori-2019-lilyana-pavlova-v-evropeyskiya-parlament-gerb-shte-zashtitava-spetsifichnite-balgarski-interesi-v-energiyniya-sektor.html", "text": "В Европейския парламент ще защитаваме специфичните български интереси в енергийния сектор и ще насърчаваме българските инвеститори за изграждането на проекти, които допринасят за диферсификацията на енергийния пазар и по-голямата независимост на енергийните доставки. Това ще доведе до по-голяма конкуренция на енергийния пазар и съответно до по-ниски цени за потребителите. Това каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес русенска компания за горива и транспорт, съобщиха от пресцентъра на  ПП ГЕРБ . \r\n\"Изборите са важни, защото с подкрепа за листата на ГЕРБ ще продължи работата в посока на това да се защитават интересите на гражданите. Кандидатите за евродепутати на ГЕРБ знаят и могат, коментира още Павлова. Тя разговаря с ръководството и служителите заедно с народния представител от ГЕРБ – Русе и областен координатор на партията в Русенска област Пламен Нунев. \r\nСобственикът Станко Станков представи накратко дейността на отделните дружества от компанията и се спря на основни аспекти от развитието им с европейско финансиране. Коментирани бяха актуални въпроси, засягащи възможностите за използване на европейските финансови инструменти за разширяване и модернизиране на дружествата. \r\nКато сериозен проблем бе изтъкната липсата на достатъчно подготвени работници и служители. Основен акцент в работата на сегашното правителство и за в бъдеще е да се инвестира в образованието, за да има възможности за младите хора, защото те са бъдещето на България.  \r\nЛиляна Павлова увери, че подкрепата за развитие на българския бизнес ще продължи, за да бъде той модерен и конкурентен. По думите на кандидата за евродепутат много инвестиции са вложени в Русенска област и страната, а работата за България ще продължи и в Европейския парламент, за да продължи усвояването на евросредства и да се затвърди развитието на всички региони. \r\nПодкрепете ни на 26 май, за да има България още по - добро бъдеще с реализацията на още повече проекти с европейско финансиране. Те ще помогнат на бизнеса и ще допринесат за създаване на нови работни места, посочи в заключение депутатът Пламен Нунев.", "date": "2019.05.22", "title": "Европейски избори 2019: Лиляна Павлова: В Европейския парламент ГЕРБ ще защитава специфичните български интереси в енергийния сектор"}
{"url": "http://www.focus-news.net/news/2019/05/22/2661077/evropeyski-izbori-2019-atanas-tashkov-v-plovdiv-ot-tezi-izbori-zavisi-badeshteto-kakto-na-evrosayuza-taka-i-na-balgariya.html", "text": "Не бъдете равнодушни, а на 26 май гласувайте активно за Европейски парламент, защото от тези избори зависи бъдещето както на Евросъюза, така и на България. Това призова народният представител от ГЕРБ инж. Атанас Ташков на среща с пловдивчани, съобщиха от  пресцентъра на ГЕРБ. \r\nТой ги поздрави с наближаващия празник 24 май, но апелира въпреки  няколкото почивни дни да планират времето си така, че в неделя да упражнят своето право на глас. Според него високата избирателна активност ще намали тежестта на традиционно гласуващите „под строй“ твърди електорати на някои политически сили, както и на корпоративния вот.   \r\n„Категорична победа ще гарантира запазване на стабилността и европейското развитие на България, продължаване на модернизацията, на добрите взаимоотношения с Европа и подкрепа чрез европейските фондове“, заяви инж. Атанас Ташков.", "date": "2019.05.22", "title": "Европейски избори 2019: Атанас Ташков в Пловдив: От тези избори зависи бъдещето както на Евросъюза, така и на България"}
{"url": "http://www.focus-news.net/news/2019/05/22/2661079/evropeyski-izbori-2019-prof-nikolay-andreev-gerb-tragnahme-ot-nuleva-baza-prez-90-e-pensionniyat-fond-se-okaza-v-ratsete-na-kreditnite-milioneri.html", "text": "От 1 юли 2019 г. влиза в сила приетото миналата година с бюджета увеличение на пенсиите, припомни народният представител Станислава Стоянова, по време на работна среща на  великотърновската структура на Старейшини ГЕРБ. Това съобщиха от пресцентъра на   ПП ГЕРБ . С 5.7% ще се увеличат парите на повече от 2 100 000 пенсионери. С толкова е предвидено да се увеличат и минималните пенсии за осигурителен стаж и възраст, и размерът на социалната пенсия за старост. Увеличава се и т.нар. „таван“ на пенсиите – от 910 лв. до 1 200 лв, обясни народният представител от най-голямата парламентарна група. \r\nРазмерът на пенсиите бе една от темите, обсъждани по време на срещата, на която присъстваха също великотърновският кмет и областен лидер на ГЕРБ Даниел Панов и председателят на националната организация на СГЕРБ проф. Николай Андреев.  \r\n„След смяната на политическата система, през 90-те, от кабинета „Беров“ вкараха в търговските банки това, което беше заделено за пенсии на пенсионерите – Пенсионният фонд, трупан с десетилетия. Идеята – да носи висока доходност. Всички много добре знаете, че търговските банки по това време раздадоха необезпечени кредити и в края на краищата, след две неуспешни интервенции на БНБ, се стигна до фалит на търговските банки. И разбира се пенсионният фонд се стопи. На практика парите на пенсионерите се оказаха в ръцете на кредитните милионери. Стигна се до абсурдната ситуация пенсиите да са от порядъка на четири-пет долара и българските пенсионери, на практика, да бъдат изправени пред един геноцид“, припомни по време на срещата проф. Николай Андреев, , който за трети мандат е вице-президент на Европейския съюз на гражданите сеньори към ЕНП. \r\nСитуацията от онова време той определи като бедствие. Проф. Андреев припомни също, че на последното заседание на кабинета „Станишев“ се прие решение за рязко повишаване на пенсиите, с ясното съзнание, че този ангажимент остава за следващия мандат. „И тези нови пенсии започна да изплаща правителството на премиера Бойко Борисов. И то в тежки условия -  тогава започна финансовата и икономическа криза. И въпреки всичко, кабинетът Борисов не намали пенсиите, а напротив изпълни дълга. И въпреки тежкото наследство след Тройната коалиция, на няколко пъти пенсиите бяха повишавани последователно. Разбира се, не е колкото на всички ни се иска, но грижата е голяма. Вижда се, че правителството, в рамките на възможностите, полага усилия. А възможностите са свързани с икономическия растеж“, категоричен бе проф. Андреев.  \r\nТой припомни още, че за миналата година България има 3,6 процента икономически ръст. „Ще видим как ще приключи тази година, но тенденцията е позитивна“, коментира проф. Николай Андреев.", "date": "2019.05.22", "title": "Европейски избори 2019: Проф. Николай Андреев, ГЕРБ: Тръгнахме от нулева база, през 90-е пенсионният фонд се оказа в ръцете на кредитните милионери"}
{"url": "http://www.focus-news.net/news/2019/05/22/2661063/evropeyski-izbori-2019-velizar-enchev-bsp-za-balgariya-za-10-godini-gerb-ne-napravi-i-polovinata-ot-tova-koeto-emiliya-maslarova-napravi-v-perioda-2007-2008-g-za-balgarskite-pensioneri.html", "text": "За 10 години ГЕРБ не направи и половината от това, което Емилия Масларова направи в периода 2007-2008 година за българските пенсионери. Това каза пред журналисти във Велико Търново кандидатът за евродепутат от листата на „БСП за България“ Велизар Енчев, предаде репортер на  Радио „Фокус“ – Велико Търново . Той припомни, че тогава пенсиите са били увеличени с 60% и са били раздадени 150 лева коледни надбавки за всички пенсионери, докато през последните 7-8 години коледните и великденски надбавки са от порядъка на 40 лева и то само за определена група пенсионери. Той посочи, че това, за което ще настояват от „БСП за България“ в Европейския парламент (ЕП), е минималната пенсия в рамите на Европейския съюз (ЕС) да не е по-ниска от прага на бедност в съответната страна членка.  \r\n„Не можем да говорим за единна европейска пенсия или единна европейска заплата. Давам си сметка, че прага на бедността в различните страни е различен, но разликите са драстични. В България прагът на бедност е най-нисък. За 2019 година той е около 350 лева. Не трябва да има пенсия под този праг, което означава, че всички останали пенсии незабавно трябва да се индексират“, допълни Велизар Енчев. Като негова лична кауза той приема и уеднаквяването на труда, условията на работа и трудовите възнаграждения в всички чужди търговски вериги, опериращи на територията на ЕС и в частност България.  \r\n„Аз ще настоявам за еднакъв труд на едно и също работно място в рамките на ЕП, в една и съща западна фирма да се получава едно и също възнаграждение. В държавите, в които е седалището на тези фирми минималната заплата за дадена позиция, в конкретния случай за касиер, снабдител, общ работник, нощна смяна е 1600 евро, докато в останалите европейски държави, където тези фирми имат представителства, включително и в България, заплата е под 900 лева. Разликата в заплащането за една и съща работа, на едно и също работно място, в една и съща фирма, е 4 пъти. Това трябва да се промени. То е в компетенцията на националните законодателни и изпълнителни органи. Това трябва да се извърши от българския парламент, от българската изпълнителна власт. Те трябва да поставят стандарти за изпълнение към западните фирми. Не говоря само за търговските вериги. Имам в предвид всички фирми, опериращи на територията на България. Подобен колониален модел на управление трябва да бъде незабавно променен“, заяви Велизар Енчев. \r\nНадежда КРЪСТЕВА", "date": "2019.05.22", "title": "Европейски избори 2019: Велизар Енчев, „БСП за България“: За 10 години ГЕРБ не направи и половината от това, което Емилия Масларова направи в периода 2007-2008 г. за българските пенсионери"}
{"url": "http://www.focus-news.net/news/2019/05/22/2661075/sport-neymar-veche-pregovarya-s-real.html", "text": "Нападателят на ПСЖ Неймар може да премине в Реал Мадрид още през това лято, разкри испанският журналист Едуардо Инда от Diario Sport. Според него представители на 27-годишния бразилец вече са се срещали с ръководството на испанския гранд и са обсъждали условията за евентуален трансфер на играча на „Сантяго Бернабеу\". Бразилецът има опит в испанския футбол, където записа четири сезона в екипа на Барселона, откъдето премина във френската столица срещу рекордните 222 милиона евро през лятото на 2017 година. Въпреки това в последните месеци все по-усилено се говори, че Неймар ще търси ново предизвикателство и желае да си тръгне от „Парк де Пренс\". Бразилската звезда е разочарован от провалите на парижани в Шампионската лига, накъдето са насочени големите амбиции на клуба. \r\nВ същото време сънародникът на Неймар Ривалдо обяви в интервю пред испанските медии, че асът на ПСЖ рано или късно ще бъде изкушен от Реал Мадрид. „Уверен съм, че Реал Мадрид ще иска да купи Неймар. Те искат да привлекат  звезда от световна  величина и футболист, който не само е голямо име, но може да решава мачове\", сигурен е легендарният бивш бразилски нападател на Барселона.", "date": "2019.05.22", "title": "Спорт: Неймар вече преговаря с Реал"}
{"url": "http://www.focus-news.net/news/2019/05/22/2661081/evropeyski-izbori-2019-narodniyat-predstavitel-svetlana-angelova-gerb-mogilino-e-dobar-primer-za-tova-kak-po-malkite-naseleni-mesta-mogat-da-se-razvivat-uspeshno.html", "text": "\"Могилино е добър пример за това как по-малките населени места могат да се развиват успешно, когато има добър синхрон между местната власт, държавата и със съдействието на европеското финансиране\", каза днес народният представител Светлана Ангелова, която се срещна с жители на село Могилино (Община Две могили), съобщиха от пресцентъра на  ПП ГЕРБ . Там бе е кметът на населеното място Петко Петков. \r\nВиждаме как Община Две могили и населените места тук се развиват и това е нашата цел. Бъдещите евродепутати от ГЕРБ в Европейския парламент, ще отстояват именно това – повече европейско финансиране за България, за да няма разделение на малки и големи, богати и бедни общини“, подчерта г-жа Ангелова. Тя отбеляза важността да бъдат осигурени повече средства за райони като Две могили, където поминъкът е земеделие“. Тя отбеляза, че са вложени много средства за подобряване на пътната инфраструктура в Русенска област. \r\n„Благодарение на пътната свързаност, все по-често хората избират да останат да живеят по родните си места. С европейско финансиране се направиха  и ще продължава да се прави много за подобряване на образователната инфраструктура, читалищата и др.“, каза още кандидатът от партия ГЕРБ. Тя отбеляза, че предстоят още много инвестиици в общината, свързани с ремонти на второкласна пътна мрежа, улици и пр.", "date": "2019.05.22", "title": "Европейски избори 2019: Народният представител Светлана Ангелова, ГЕРБ: Могилино е добър пример за това как по-малките населени места могат да се развиват успешно"}
{"url": "http://www.focus-news.net/news/2019/05/22/2661083/veliko-tarnovo-30-godishen-gostenin-v-selo-malki-chiflik-e-schupil-prednoto-staklo-na-avtomobil.html", "text": "30-годишен гостенин в село Малки чифлик е счупил предното стъкло на автомобил, съобщиха от  Областна дирекция на МВР – Велико Търново . Тази нощ в 01.07 часа съдействие в полицията в областния град е потърсило 19-годишно момиче. То обяснило, че съсед е бил на гости в дома й. След като го помолило да си тръгва, че е станало късно той се ядосал и счупил предно и задно панорамно стъкло на лек автомобил, паркиран пред жилището и ползван от нея. Изпратеният на адреса полицейски екип е установил извършителя – 30-годишен мъж от Велико Търново, известен на полицията и осъждан. Той е задържан с полицейска мярка до 24 часа. По случая е образувано досъдебно производство.", "date": "2019.05.22", "title": "Велико Търново: 30-годишен гостенин в село Малки чифлик е счупил предното стъкло на автомобил"}
{"url": "http://www.focus-news.net/news/2019/05/22/2661082/lyubka-aleksandrova-kmet-na-obshtina-levski-podadeni-sa-nad-200-zayavleniya-do-komisiyata-po-bedstviya-i-avarii-ot-postradali-sled-gradushkata-zhiteli-na-s-balgarene.html", "text": "Подадени са над 200 заявления до Комисията по бедствия и аварии от с. Българене. Това каза за  Радио „Фокус“  Любка Александрова, кмет на община Левски. \"Вчера приключи подаването на заявленията. След обработката  от общинската администрация се подават до Комисията по бедствия и аварии\", каза Любка Александрова. \"Пострадалите стопани могат да ползват и услугите на Дирекция \"Социално подпомагане\", допълни Любка Александрова. Продължават огледите на щетите след градушката от понеделник, която също нанесе сериозни щети на земеделския сектор в региона. Според Любка Александрова е важно да има целенасочена държавана политика към региона с цел предотвратяване на обезлюдяване.  \r\nВиолета КРЪСТЕВА", "date": "2019.05.22", "title": "Любка Александрова, кмет на община Левски: Подадени са над 200 заявления до Комисията по бедствия и аварии от пострадали след градушката жители на с. Българене"}
{"url": "http://www.focus-news.net/news/2019/05/22/2661072/teodora-georgieva-icgb-balgariya-mezhdusistemnata-gazova-vrazka-shte-uvelichi-konkurentsiyata-na-pazara-i-shte-osiguri-namalyavaneto-na-tsenite-na-gaz.html", "text": "Междусистемната газова връзка ще засили българската енергийна политика, ще увеличи конкуренцията на пазара и ще осигури намаляването на цените на газ за потребителите. Това каза изпълнителният директор на ICGB-България на церемонията по полагането на първата копка на междусистемната газова връзка между България и Гърция на пътя преди ГКПП \"Маказа\" до село Кирково, предаде репортер на  Радио „Фокус“ . „За мен е огромна чест да ви приветствам на това знаково събитие, което дава началото на проекта IGB. Последните няколко години бяха белязани от нашите усилия да придвижим този проект към неговото финализиране и да го поставим отново на газовата карта на Европа. Системните корпоративни и последователни усилия на компания ICGB и нейните акционери,  политическата воля на правителствата на България и Гърция, категоричната подкрепа на ЕК, регулаторите България и Гърция и Европейската централна банка, спомогнаха за успешното преодоляване на препятствията, които стояха пред осъществяването на междусистемната газова връзка“, обясни тя. Георгиева благодари и на представителите на Азербейджан, които присъстваха на церемонията, като уточни, че тяхната страна осигурява гръбнака, на проекта. „Дни преди 28 май – националния празник на Азербейджан, даваме начало на проект, чиято реализация ще доведе до промени не само в енергийната политика на България и Гърция, но и на региона на Европа“, уточни тя. Теодора Георгиева благодари и на американските партньори. „IGB ще осигури реална диверсификация на източниците на газ и ще открие възможности за интеграция на целия регион, подобрявайки позициите на България на енергийния пазар, заяви тя. „Междусистемната газова връзка е носител на промяната в сектора, към която отдавна се стремим“, добави изпълнителният директор на ICGB-България. \r\nВеселка ИВАНОВА", "date": "2019.05.22", "title": "Теодора Георгиева, ICGB-България: Междусистемната газова връзка ще увеличи конкуренцията на пазара и ще осигури намаляването на цените на газ"}
{"url": "http://www.focus-news.net/news/2019/05/22/2661080/evropeyski-izbori-2019-mustafa-karadaya-ot-rudozem-s-vota-si-da-zayavim-smyanata-na-natsionalisticheskata-vlast.html", "text": "Европа има нужда от нас. Ние трябва да помогнем на Европа за пресичането на ксенофобията, омразата разделението, противопоставянето. Ние трябва да предложим нашия модел. Моделът на толерантността, моделът на уважението към различните. Това заяви пред хиляди симпатизанти в Рудозем председателят на ДПС Мустафа Карадайъ, който представи листата с кандидати на Движението за права и свободи на предстоящите избори за Европейски парламент, съобщиха от  пресцентъра на ДПС .  \r\nНа площада в родопския град Мустафа Карадайъ представи част от и кандидатите на партията за евроизборите. „Това са образовани, знаещи и можещи млади хора. В листата са и хора с опит, които ще дадат много на Родината ни в Европарламента”, обяви лидерът на ДПС. \r\nКарадайъ отправи и апел за обединение. “Нашата сила е в единството. На тези избори да дадем заявка в нашата родина, че това което се случва в общините, там, където управлява ДПС, трябва да се случва и в другите региони на държавата. Да заявим смяната на тази националистическа власт. Нашето единство е ДПС“, заяви Карадайъ. \r\nПо-рано през деня екипът на Централния лъч на ДПС проведе предизборна среща с жители на община Неделино.   Много партии ще дойдат, много хора ще ви агитират и ще ви обещават. Ние казваме само онова, което сме направили, каза лидерът на ДПС пред жителите на Неделино. \r\nЗам.-председателят на ДПС Йордан Цонев каза, че ДПС залага на младите поради две причини. Първата е, че младите трябва да изградят този свят и втората е, че младите ги няма тук. Каква полза от улици, в инвестиции в населените места, когато младите ги няма тук?, попита той. Те отидоха в Европа да търсят своето щастие, да спечелят пари и да си отглеждат семействата. А ДПС си поставя за първа цел оттук-нататък да създаде условия доходите в България да станат европейски и да си върнем младите хора тук в нашата прекрасна Родина, обяви Цонев. \r\nАз съм убедена, че нашата листа има знанията, подготвена е и има подкрепата на ДПС да представлява достойно не само България, а и визията на всички тези населени места в Европа и да направи така, че българските малки общини да намерят своето място и да получат подкрепата от ЕС, заяви евродепутатът Искра Михайлова. Това, съчетано заедно с програмата на ДПС ще ни даде възможност за 20 години напред да очертаем едно успешно бъдеще. Имаме посока, успешни сме и знаем какво правим. Имаме подкрепата на общини и стотици хиляди хора. Каним и вас Неделино, елате заедно с нас, призова Михайлова. \r\nЗаедно с Карадайъ бяха и депутатът от Смолян Хайри Садъков, евродепутатът Неджми Али, областният председател Салих Аршински, кандидатите за евродепутат от листата на ДПС Атидже Алиева-Вели, Севим Мусак и Танер Кабилов, кметове на общини, на населени места, членове и симпатизанти на ДПС. \r\nПредставителите на Движението обиколиха обновения  наскоро площад в Мадан, където се срещнаха със членове и симпатизанти на партията. Обиколката приключи с благотворителна вечеря-ифтар в джамията в града, на която бе дадена от председателя на ДПС Мустафа Карадайъ.", "date": "2019.05.22", "title": "Европейски избори 2019: Мустафа Карадайъ от Рудозем: С вота си да заявим смяната на националистическата власт"}
{"url": "http://www.focus-news.net/news/2019/05/22/2661085/evropeyski-izbori-2019-kmet-ot-bsp-podkrepi-kandidata-na-gerb-za-evrodeputat-mladen-shishkov.html", "text": "Кметът на Момино село (община Раковски) от БСП Никола Стоянов посрещна с топла питка кандидата за член на Европейския парламент от ГЕРБ Младен Шишков и кмета на Раковски Павел Гуджеров, съобщиха от  пресцентъра на ГЕРБ.  Той изрази изключителното си задоволство от работата с общинския кмет и направеното в селото, благодарение на парите по европейски програми. Кметът дори призова жителите на селото да дадат своят глас за Младен Шишков и ГЕРБ, като подчерта, че като евродепутат той няма да забрави откъде е тръгнал и ще помага за осигуряването на по-добри условия за живот в населеното място, както го прави и досега. Стоянов благодари на Шишков и на кмета Павел Гуджеров, които са помогнали за започване на изграждането на новата водопроводна мрежа в селото и показа нагледно на присъстващите как изглеждат старите тръби, които се подменят в момента. \r\n„Днес показваме как работата на правителството и местната власт на ГЕРБ обединяват  хората с различни политически възгледи и разчупваме рамките на тясно партийния принцип. В ГЕРБ залагаме на личности. В подкрепа на това искам да кажа, че няма нищо лошо, че кметът Никола Стоянов е от БСП, а подкрепя мен за евровота. Това е оценка както за моята работа, така и за местната политика на кмета Павел Гуджеров, коментира Младен Шишков. По думите му това е и доказателство за това, че правителството също не дели кметовете по партиен признак, а отпуска пари там, където е необходимо за подобряване средата на живот. \r\nОсвен срещата в Момино село - Младен Шишков разговаря и с работници в производствената база на частна фирма в Белозем. Пред тях той заяви, че гласът на България е все по-чуваем в Европа. „Нашето мнение има значение в Европейския парламент  както за Западните Балкани, така и относно пакета \"Мобилност”. Да сме част от Европейския съюз, още повече когато имаме шанса да имаме повече представители в Европейския парламент, означава повече инвестиции за България, повече средства от еврофондовете и то не само за големите градове и общини, но и за най-малките населени места, коментира Шишков. Той даде за пример обновения облик на община Раковски, която може да се похвали с асфалтирани улици, нови паркове, площади, детски градини, санирани обществени сгради, всичко свършено с пари от европейските проекти. \r\n„Ако искаме облика на нашата община да продължи да се променя към добро и да имате “свой” човек в Брюксел, който да отстоява вашите интереси в Европа, трябва да упражните своето право на глас на 26 май с  номер 12 в бюлетината“ - призова работниците Младен Шишков. \r\nКандидатът за евродепутат се срещна и с жители на село Стряма. Домакин на срещата бе кметът на селото Васил Черпелийски, който посрещна Младен Шишков в зрителната зала на местното читалище. “Резултатите от стабилната политика на правителството на Бойко Борисов са видими не само за държавата като цяло, но и в нашата община и в частност в село Стряма, каза пред присъстващите Шишков и ги призова да си припомнят как е изглеждало населеното място преди преди 10 години. Той увери стрямалии, че ще бъдат влагани средства за обновяване и подобряване на средата на живот, защото българските евродепутати са извоювали рекорден бюджет за България през следващите години и това ще се усети дори в най-малките населени места. За да се случи това обаче трябва ПП ГЕРБ да победи убедително на предстоящите евроизбори, затова призова присъстващите да дадат своя глас за тези, които знаят как да защитават българските интереси, а те са в листата на ГЕРБ и СДС с номер 12 в интегралната бюлетина.", "date": "2019.05.22", "title": "Европейски избори 2019: Кмет от БСП подкрепи кандидата на ГЕРБ за евродепутат Младен Шишков"}
{"url": "http://www.focus-news.net/news/2019/05/22/2661084/stara-zagora-evropeyska-titla-i-medali-za-sastezateli-ot-parvenstvo-po-kanadska-borba-za-hora-s-uvrezhdaniya-v-gartsiya.html", "text": "Състезателите от спортен клуб „Августа“, които са част от националния отбор на България за хора с увреждания - Ангелина Кръстева, Донка Йовчева и Тилка Кайрякова се завърнаха с европейско отличие, сребърни и бронзови медали от Европейското първенство по канадска борба. Това съобщиха от пресцентъра на  Общината . Българският тим спечели и бронзовата отборна купа от състезанието, провело се в  Лутраки, Гърция.  \r\n„Тилка Кайрякова се пребори за европейска титла и при лява, и при дясна ръка, въпреки че това е дебют за нея. Състезател на „Августа“ е от тази година. В категория „Ветерани“ имаме 4-то и 5-то място, съответно за лява и дясна ръка, от Донка Йовчева“, даде подробности  Ангелина Кръстева, която е и председател на Териториалната асоциация на сляпо-глухите и на спортния клуб „Августа“. От Гърция тя се върна с бронзово отличие при надпреварата с лява ръка и сребърен медал при дясна ръка, в категорията за дами с увредено зрение. Спортният клуб изказа благодарност към кмета на Стара Загора Живко Тодоров за подкрепата при спортните изяви на състезателите.", "date": "2019.05.22", "title": "Стара Загора: Европейска титла и медали за състезатели от първенство по канадска борба за хора с увреждания в Гърция"}
{"url": "http://www.focus-news.net/news/2019/05/22/2661086/vazpitanitsi-na-stolichnoto-129-ou-antim-i-iztegliha-pobeditelite-v-igrata-na-agentsiya-i-radioveriga-fokus-i-mon-nezabravimoto.html", "text": "Възпитаници на 129 ОУ „Антим I“ и тяхната учителка Инна Герговска гостуваха в студиото на  Радио „Фокус“  и изтеглиха двамата победители от играта „Незабравимото“. Това са Снежанка Георгиева и Цветан Петков от  Свищов.  \r\n„Незабравимото“ е инициатива на Агенция и Радиоверига \"Фокус\" и Министерство на образованието и науката за шедьоврите на българската литература и за тяхното място в паметта на нацията, за духовността и за правото ни да оцелеем като българи. Всяка сряда в предаването „Всички в час” припомняхме вечни и забравени литературни шедьоври заедно с гласовете на нашите съвременници. Всеки познал автора и поетичната извадка през текущата седмица имаше възможността да се свърже с нас и да попадне в списъка на потенциалните победители. Подаръкът е уникална книга – издание на Радио и агенция „Фокус“ – „Бойните маршове на честта и славата на България“.", "date": "2019.05.22", "title": "Възпитаници на столичното 129 ОУ „Антим I“ изтеглиха победителите в играта на Агенция и Радиоверига \"Фокус\" и МОН „Незабравимото“"}
{"url": "http://www.focus-news.net/news/2019/05/22/2661089/evropeyski-izbori-2019-sled-initsiativa-na-mladezhi-ot-nfsb-otkriha-nova-sportna-ploshtadka-v-stolichniya-kv-benkovski.html", "text": "Нова спортна площадка бе открита днес официално в столичния кв. „Бенковски”. Това съобщиха от пресцентъра на  НФСБ . Тя бе изградена след инициатива на младежката организация на НФСБ. Младите хора започнаха подписка за изграждането й с мотива, че в квартала няма къде да спортуват.  \r\nРегионалният координатор на НФСБ Венера Тодорова припомни, че младежите получиха подкрепата на НФСБ, на председателя на парламентарната Комисия по въпросите на децата, младежта и спорта и народен представител от НФСБ Славчо Атанасов, както и на колегата му - народният представител от НФСБ в групата на „Обединени патриоти“ Георги Колев.  \r\nВсички те връчиха на кмета Йорданка Фандъкова подписка на жителите на „Бенковски“ за изграждане на спортната площадка. 977 граждани се подписаха  под искането в основното училище в квартала да бъде направено затворено спортно игрище.  \r\n„Училищната площ на 60-то ОУ „Св. Св. Кирил и Методий“ включва футболно игрище, баскетболно игрище и терен за други спортни дейности за децата, които не са поддържани от създаването на  самата училищна база и определено имат нужда от реновиране. В същото време младите хора имат нужда от места, където да  спортуват“, заявиха инициаторите на подписката.  \r\nДнес новата спортна площадка бе открита от кмета Йорданка Фандъкова и председателя на парламентарната Комисия за децата, младежта и спорта Славчо Атанасов. По думите му е важно да се отбележи, че на площадката ще могат да спортуват не само учениците от училището, но и вечер – младите хора от квартала. Площадката е оборудвана със специално осветление. \r\nГеорги Колев подчерта факта, че инициативата е дошла от самите млади хора в квартала и това е изключително тяхна заслуга.", "date": "2019.05.22", "title": "Европейски избори 2019: След инициатива на младежи от НФСБ: Откриха нова спортна площадка в столичния кв. „Бенковски”"}
{"url": "http://www.focus-news.net/news/2019/05/22/2661088/plovdiv-i-tazi-godina-tarzhestvoto-po-povod-24-may-zapochva-na-ploshtad-11-may.html", "text": "И тази година тържеството по повод 24 май в Пловдив започва на площад „11 май“ пред Хуманитарна гимназия „Св. Св. Кирил и Методий“, предаде репортер на  Радио „Фокус“-Пловдив . По традиция на тържеството присъстват представителни групи на всички пловдивски училища, официални лица и гости. \r\nОт 09.00 часа в Актовата зала на гимназията ще бъдат връчени Почетен знак на град Пловдив, Почетна значка на град Пловдив и грамоти на изявени учители и директори. \r\nПо същото това време от 09.00 часа пловдивският митрополит Николай ще отслужи Празнична литургия в храм „Св. св. Кирил и Методий“. \r\nВ 10.00 часа от храма официалните гости и свещеници ще се отправят към площад „11 май“ пред гимназията. Там ще бъде посрещната училищната икона с ликовете на св. св. Кирил и Методий, националното знаме и знамето на Европейския съюз, след което празнично слово ще произнесат кметът на Община Пловдив и началникът на РУО – Пловдив. В 10.30 часа започва Празничен молебен, отслужен от Пловдивския митрополит Николай. Ще бъдат положени венци и цветя пред паметника на славянските равноапостоли. В 11.00 часа празничното шествието тръгва към площад „Стефан Стамболов“. То се води от мажоретен състав, духов оркестър Пловдив и знаменна група от ХГ „Св. св. Кирил и Методий“, носеща иконата на св. св. Кирил и Методий. \r\nПо същото това време на сцената на пл. „Стефан Стамболов“ в 11 часа започва празничен концерт, който ще продължи до 13.00 часа. В концерта ще участват Мажоретен състав „Динамика“  с ръководител Магдалена Богоева, Хор на  Пловдивските момчета „ Стефка  Благоева“ с диригент  Милка Толедова, Хор  „Детска китка“ с диригент професор  Златина Делирадева, Балет „ Ера“ с ръководител Кремена Шопова, младите гимнастички на школа по художествена гимнастика и балет с ръководители Елмира Младенова и Дарина Джурова, Клуб по спортни танци „ Сияна Данс“ с ръководители Марияна Дишлиева и Румяна Чуклева, най- малкият състав на хорова школа „ Стефка Благоева“ от 6 до 9 години, с диригент Борислава Благоева, вокална група „Бамбини“ с ръководители Снежана Донева и Димитър Донев, естрадно студио „ Прима“ с ръководители Теодора Сталева и Желязка Белчилова, формация за автентичен фолклор „Куклици“, с ръководители Виолета Щерева и Румен Монев, фолклорен танцов ансамбъл „Иглика“ с главен художествен ръководител Венцислава Еленска и актьори от ДТВ „Владимир Николов“. \r\nЦветана ТОНЧЕВА", "date": "2019.05.22", "title": "Пловдив: И тази година тържеството по повод 24 май започва на площад „11 май“"}
{"url": "http://www.focus-news.net/news/2019/05/22/2661087/evropeyski-izbori-2019-kiril-dobrev-bsp-oshte-dnes-shte-izpratim-zhalbi-do-prokuraturata-za-intsidenti-vav-vidin-i-borovan-svarzani-s-izborite.html", "text": "Още днес ще изпратим жалби до прокуратурата за инциденти във Видин и Борован, свързани с изборите. Това каза заместник-председателят на БСП Кирил Добрев по време на пресконференция, предаде репортер на  Агенция „Фокус“ . Добрев обърна внимание, че преди седмица е направена оперативка в областните дирекции на МВР във Видин, Враца и Монтана на всички шефове на районни управления им е дадена ясна задача какво и как трябва да работят в изборния процес. „МВР не просто не подсигурява честните избори,  а взима страна на една политическа сила. Всички са предупредени, че ако не спечели ГЕРБ – ще бъдат разформировани на други места по страната“, посочи още заместник-председателят на БСП.  Добрев попита вътрешния министър в колко клуба на ГЕРБ е влязъл, колко предупредителни протокола е написал на председатели на ГЕРБ, проведени ли са инструктажи на кметове на ГЕРБ. „Може би е написан протокол на министър-председателя, който от една седмица е иззел кампанията си в свои ръце“, допълни Кирил Добрев. Заместник-председателят на партията каза това във връзка с инциденти във Видин и Борован. За тях разказаха Димитър Велков от Общински съвет на БСП – Видин и Петър Станев от БСП – Борован. Димитър Велков  разказа за случка в клуба на БСП във Видин от 21 май 2019 г.  „Униформени служители влизат в клуба на БСП, където по това време има членове и симпатизанти, които са се събрали да обсъдят политическата обстановка. Молят членовете и симпатизантите да напуснат, а да остане само председателят на една от основните  партийни организации(ОПО). Изземват без никакъв документ, нито протокол, нито нещо друго, каквото и да било то, протоколната книга на партийната организация. В нея се водят протоколи от събрания на организацията. Освен това в тази книга на гърба има лични данни на всички членове на съответното ОПО и бъдещите членове на СИК от квотата на БСП, както и застъпници“, допълни още Велков. По думите му този партиен председател на ОПО е заведен в съответното поделение на МВР и е помолен да подпише декларация, че няма да купува гласове, а протоколната книга е старателно заснета, ксерокопирана без никакъв документ. „Веднага след което започват служители на МВР да обикалят по тези хора и да ги плашат.  В резултат на това имаме двама от вчера до днес вече, които са се отказали и не искат да участват в изборния процес от страх. Това е грубо вмешателство в изборния процес“, допълни още Велков.  Петър Станев  от своя страна посочи, че на 17 май 2019 г. е подал писмо до кмета на община Борован, а на 20 май 2019 г. има забрана за поставянето на шатра. „Точно съм описал в моето писмо какви са ни изискванията. Поставяме само шатра за нуждите на кампанията на 21 май 2019 г. Получих отказа, интересното е, че отказът ми е с копие до началника на РПУ – Бяла Слатина“, допълни още Станев и уточни, че 30 минути по-късно е бил привикан в полицията и му е обяснено, че ако постави шатра, ще има реакция на МВР.  \r\nДеница КИТАНОВА", "date": "2019.05.22", "title": "Европейски избори 2019: Кирил Добрев, БСП: Още днес ще изпратим жалби до прокуратурата за инциденти във Видин и Борован, свързани с изборите"}
{"url": "http://www.focus-news.net/news/2019/05/22/2661092/rtk-kosovo-kosovskata-opozitsiya-shte-vnese-vot-na-nedoverie-kam-pravitelstvoto.html", "text": "Лидерът на Движение „Самоопределение“ Албин Курти се срещна в сряда с лидера на Демократическата лига на Косово (ЛДК) Иса Мустафа, като двамата са обсъдили внасянето на вот на недоверие срещу правителството на премиера Рамуш Харадинай, предава държавната  „Радио и телевизия Косово“ . \r\n„Косово се нуждае от икономическо развитие, а не от институционална корупция“, написа Курти във „Фейсбук“, като добави, че гражданите на страната искат ново правителство, което ще бъде справедливо, а не такова, което увеличава дълга на държавата, злоупотребява с бюджета и банкрутира предприятията. \r\n„Разбрахме се да направим необходимите приготовления за сваляне на правителството“, поясни още политикът. \r\nПревод и редакция:", "date": "2019.05.22", "title": "RTK (Косово): Косовската опозиция ще внесе вот на недоверие към правителството"}
{"url": "http://www.focus-news.net/news/2019/05/22/2661078/babh-nyama-halogenirani-raztvoriteli-v-zehtina-na-balgarskiya-pazar.html", "text": "Във връзка с изнесена по-рано тази година информация от Българската национална асоциация „Активни потребители“ за маслиново масло, съдържащо остатъци от халогенирани разтворители, Българската агенция по безопасност на храните (БАБХ) взе проби по официален контрол от продуктите на марките, посочени като опасни в медийното пространство. Това съобщиха от пресцентъра на  БАБХ . Пробите бяха изпратени в лаборатория в град Хамбург, Германия, която има съответната акредитация за извършване на необходимите анализи, тъй като на територията на България няма акредитирана лаборатория за изпитване на халогенирани разтворители в маслиново масло. \r\nРезултатите от анализа на пробите показват отсъстствие на халогенирани разтворители в маслиново масло „помаче“ с марка „Родон“ и маслиново масло „екстра върджин“ с марка „Офелия“.", "date": "2019.05.22", "title": "БАБХ: Няма халогенирани разтворители в зехтина на българския пазар"}
{"url": "http://www.focus-news.net/news/2019/05/22/2661091/evropeyski-izbori-2019-lilyana-pavlova-v-ruse-podkrepata-za-gerb-e-podkrepa-za-aktivno-i-kompetentno-uchastie-na-balgariya-v-evroparlamenta.html", "text": "На 26 май подкрепа за ГЕРБ е подкрепа за активно участие на България в Европейския парламент. Може да сте уверени, че ще защитаваме интересите на всеки един български гражданин, каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети „Топ мен“. Това съобщиха от пресцентъра на  ПП ГЕРБ . Заедно с народния представител от ГЕРБ–Русе и областен координатор на партията Пламен Нунев г-жа Павлова разговаря с работниците и служителите там. \r\nС членството си в Европейския съюз българския малък и среден бизнес има достъп до общия пазар и над 500 млн. потребители, а чрез българската качествена продукция е една от най-добрите реклами за цялата страна, добави Лиляна Павлова.  \r\nСпоред Павлова служителите трябва да се гордеят, че с работа си успяват да покажат не само, че българите можем да работим на световно ниво, но и да популяризираме българската култура и българското народно творчество, част от което е българската шевица. Като евродепутат разпространението и подкрепата за културата, традициите и културно-историческото ни наследство ще заема важна част от работата ми, заяви Лиляна Павлова.  \r\nПо време на срещата Павлова се запозна с производствения процес и експортните възможности на дружеството - производител на висококачествени мъжки костюми по поръчка и на ишлеме. То разполага с модерна фабрика с 20 хиляди квадратни метра площ, носител е на престижното отличие „Сграда на годината” в категорията „Производствени сгради” за 2013 година. Компанията произвежда 200 хиляди мъжки костюма годишно за водещи европейски модни марки. Производството е модернизирано, спазващо европейски стандарти за качество. “Топ Мен“ наложи на пазара собствената марка „RICHMART” за висококачествени мъжки костюми по поръчка, стана ясно от представянето на управителя Мартин Йорданов. Предстои и откриване на нова фабрика в Италия, добави той. \r\nНародният представител Пламен Нунев изтъкна доброто взаимодействие на евродепутатите от ГЕРБ/ЕНП, депутатите, Министерски съвет с министър – председател Бойко Борисов и местната власт в лицето на общинските съветници и кмета на Община Русе Пламен Стоилов и неговия екип. Той подчерта, че проектът по ОП „Градска среда“ за основно обновяване на ул. „Александровска“ и редица други са заслуга на г-жа Павлова в качеството и на министър на регионалното развитие. Тя има съществен принос за развитието на Русе през отминалите 10 години, категоричен бе Пламен Нунев и призова за подкрепа на 26 май, за да продължи промяната за европейското бъдеще на България.", "date": "2019.05.22", "title": "Европейски избори 2019: Лиляна Павлова в Русе: Подкрепата за ГЕРБ е подкрепа за активно и компетентно участие на България в Европарламента"}
{"url": "http://www.focus-news.net/news/2019/05/22/2661093/plovdiv-nezabavna-proverka-na-reka-maritsa-izvarshiha-eksperti-ot-riosv-i-bdibr.html", "text": "Екип на Регионална инспекция по околната среда и водите - Пловдив и Басейнова дирекция „Източнобеломорски район“ извърши незабавна проверка, след като институциите се самосезираха по сигнал от медиите, че в река Марица в центъра на Пловдив тече бяла гъста пяна. Това съобщиха от пресцентъра на  РИОСВ - Пловдив .  \r\nПосоченото в публикацията място е посетено веднага от експерти на екоинституциите съвместно с представители на Регионалната лаборатория към Изпълнителната агенция по околна среда. Не е установено замърсяване. Взети са водни проби от реката при моста на Панаира, които са анализирани на място по показателите киселинност, електропроводимост и кислород. Резултатите показват, че качеството на водата е в допустимите граници. Измерената температура на водата на река Марица е 160С.", "date": "2019.05.22", "title": "Пловдив: Незабавна проверка на река Марица извършиха експерти от РИОСВ и БДИБР"}
{"url": "http://www.focus-news.net/news/2019/05/22/2661094/evropeyski-izbori-2019-georgi-svilenski-bsp-nyama-da-pozvolya-balgarskite-prevozvachi-da-badat-zastaveni-da-ochislyavat-kam-firmi-v-osnovata-si-s-ofshorno-uchastie.html", "text": "Няма да позволя българските превозвачи да бъдат заставени да очисляват към фирми в основата си с офшорно участие. Това каза председателят на Националния предизборен щаб на БСП Георги Свиленски по време на пресконференция, предаде репортер на  Агенция „Фокус“ .  „Поводът, с който аз ще ви занимавам така казаното от г-н Добрев, опит за икономически натиск. Този път нито са нацелили човека, нито партията. Поводът е разпространеното вчера до цялото ръководство на БСП и до голяма част от медиите документ, наречен покана за доброволно изпълнение от фирма „Телетол“, АД. Поводът за тази покана е мое изявление през миналата седмица по повод предоставянето на събирането на тол такси на фирмата „Телетол“. Тогава преди една седмица  авторитетни медии излязоха с материали, в които твърдят, че в основата на тази фирма стоят офшорни фирми. Тази информация съм коментирал пред вас медиите- Никога, тези, които ме познават, не съм си позволявал да коментирам факти без да съм ги проверил, без да имам документи или да се опитвам да правя каквито и да е внушения“, допълни още Свиленски. Той посочи, че никога не се е представял за заместник-председател на партията, а на ПГ на „БСП за България“. „Заявих, както казах, че в основата на дружеството, на което е възложено събирането на тол такси стои офшорна фирма“, каза Свиленски. Той обясни, че 30 %  от капитала на „Телетол“ е собственост на фирма, чийто капитал е 100 % собственос на друга компания, която при учредяването си е собственост на кипърска офшорка. „Това е основата, за която и медиите говорите и аз след това коментирам. Впоследствие официално упълномощеното лице, предсатвляващо кипърската офшорка, а именно лицето Калоян Бойко Крумов прехвърля чрез джиросване акциите, собственост на кипърската офшорка на свой роднина. Същият Калоян е в съвета на директорите на „Телетол“. Заедно с певицата Лилана и човекът, който иска моето отстраняване“, допълни Свиленски. „Няма да позволя българските превозвачи, които уж всички защитавахме по пакета „Макрон“  да бъдат заставени да очисляват към фирми в основата си офшорно участие или офшорно минало и подставени лица. В тяхното писмо се иска да се извиня, да бъда порицан и дисциплинарно наказан от ръководството на БСп, да напусна парламента, иска се публично да опровергая това, което съм коментирал, иска се да помоля всички вас да заличите информацията в сайтовете си. Не само няма да направя всичко това, а стоя зад всяка една дума, която съм казал преди една седмица, която казвам сега, която ще продължа да говоря в бъдеще“, допълни Свиленски. \r\nДеница КИТАНОВА", "date": "2019.05.22", "title": "Европейски избори 2019: Георги Свиленски, БСП: Няма да позволя българските превозвачи да бъдат заставени да очисляват към фирми в основата си с офшорно участие"}
{"url": "http://www.focus-news.net/news/2019/05/22/2661095/burgas-pusnato-e-dvizhenieto-i-v-dvete-platna-na-patya-za-meden-rudnik.html", "text": "Автомобилното движение по пътя за/от к-с „Меден рудник“ в Бургас вече се осъществява и в двете платна. Това съобщиха от пресцентъра на  Община Бургас . Основните ремонтни дейности приключиха. Остават довършителни работи, за които няма да се налагат повече ограничения на движението. Изпълнена е и една от най-важните цели на проекта – да се подобри отводняването в района на кръстовището за „Горно Езерово“. Община Бургас призовава шофьорите да продължат да управляват своите автомобили също толкова дисциплинирано, както по време на ремонта, и още веднъж се извинява за причиненото временно неудобство.", "date": "2019.05.22", "title": "Бургас: Пуснато е движението и в двете платна на пътя за „Меден рудник“"}
{"url": "http://www.focus-news.net/news/2019/05/22/2661097/kyustendil-politsiyata-i-protivopozharnata-sluzhba-v-grada-sa-sazdali-neobhodimata-organizatsiya-vav-vrazka-s-abiturientskite-balove.html", "text": "Полицията и противопожарната служба в Кюстендил са създали необходимата организация във връзка с абитуриентските балове. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й вече е създадена организация за гарантиране на обществения ред и безопасността на движението. В Кюстендил абитуриентски тържества ще се проведат на 24, 25, 26 и 27 май. Дупнишките абитуриенти ще празнуват на 24 май. Групите на празнуващите ще бъдат съпровождани по маршрута им на придвижване до мястото на празнуване от служители на МВР.  \r\n„Стриктно ще се следи за спазване на правилата за движение и безопасността на абитуриентите и гражданите”, каза Катя Табачка. Извършени са проверки на ресторантите и заведенията, където се организират тържествата. При проверките е обърнато внимание за спазване на пропускателния режим в заведенията, за недопускане на лица с огнестрелно оръжие, агресивно поведение и нетрезво състояние, които биха предизвикали нарушения на обществения ред. Предприети са мерки за недопускане на нерегламентирано използване на пиротехнически средства на обществени места. Мерките по безопасност и недопускане на инциденти и навременното взаимодействие с полицейските структури са обсъдени на срещи с ръководствата на частни охранителни фирми и звената за охраната на учебните заведения. \r\nВенцеслав ИЛЧЕВ", "date": "2019.05.22", "title": "Кюстендил: Полицията и противопожарната служба в града са създали необходимата организация във връзка с абитуриентските балове"}
{"url": "http://www.focus-news.net/news/2019/05/22/2661098/natsionalna-politsiya-i-gdpbzn-otpraviha-priziv-za-razumno-shofirane-i-praznuvane-po-vreme-na-predstoyashtite-abiturientski-balove-obzor.html", "text": "„Национална полиция“ и ГДПБЗН отправиха призив за разумно шофиране и празнуване по време на предстоящите абитуриентски балове. Главен инспектор Красимира Стоядимова от отдел „Охранителна полиция“ в СДВР обясни, че на територията на София има общо 128 столични училища, в които ще има абитуриентски балове. Организирани са тържества в  43 заведения. „Най-много балове ще има в рамките на 24 - 26 май. Ще бъде засилено полицейското присъствие на сборните пунктове и в районите на заведенията, където ще празнуват. Бих желала да отправя един призив към абитуриентите да празнуват и шофират разумно, за да може да мине безпроблемно техният празник и да се разминем без инциденти и произшествия“, обясни тя.  \r\nЗам.-началник на Отдел „Пътна полиция“ към СДВР комисар Любомир Костадинов заяви, че екипи на „Пътна полиция“ ще бъдат разположени на всички по значими места, където ще се събират абитуриентите. 45 са обектите, които трябва да бъдат охранявани на територията на София. „Пътна полиция“ ще разположи екипи на всички по значими места, където се събират учениците. По отношение на храм-паметника „Александър Невски“ трябва да ви обърна внимание, че Светият синод и Столична община забраняват събирането на групи от хора там, без разрешението на тези две институции. „Молбата ми е да не се оскверняват храмовете и другите места с нецензурни действия от страна на абитуриентите. Иначе няма да пречим на никого да се събира на местата, които са посочени. Засега „Александър Невски“ не е посочен от нито едно училище“, обясни той. Той поясни, че „Пътна полиция“ ще подпомага движението на абитуриентите, но няма да ги съпровожда организирано. Комисар Костадинов допълни, че на всички ключови кръстовища ще бъде разположен екип на „Пътна полиция“, ще има и мотопатрули, така и ще бъдат използвани и колегите от охранителна полиция, където при нужда ще се намесват, за да не се пречи на всички участници в движението.  \r\nИнспектор Мария Ботева от „Пътна полиция“ към Национална полиция призова абитуриентите да мислят за собствената си безопасност. „Най-вече акцентирам върху това младежите в момент на еуфория да не се показват така демонстративно през прозорци и люкове, за да могат да предотвратят пътно-транспортни произшествия“, обясни още тя. Ботева препоръча на тези, които ще превозват абитуриенти, да бъдат внимателни и да се съобразяват с въведените ограничения и маркировка и да не забравят, че има видеосистеми за наблюдение и контрол“, каза още Ботева. Тя уточни, че там, където има колони от абитуриенти, ще бъдат подпомагани. „При необходимост ще бъде подпомогнато движението, така че колоните да се изнесат и да освободят кръстовището. Нека шофьорите да бъдат толерантни“, допълни тя.  \r\nКомисар Георги Толин, началник на отдел „Държавен контрол“ в Главна дирекция „Пожарна безопасност и защита на населението“ 634 обекта на територията на цялата страна са проверени във връзка с предстоящите абитуриентски балове. „Беше организирана проверка по предварително оценени обекти, където има възможност да се събират абитуриенти – дискотеки, балове, ресторанти. Като основно внимание обърнахме на условията за евакуация от обектите, условията за успешно пожарогасене и почистване на отоплителните и вентилационни инсталации“, обясни той. Толин уточни, че при проверките са констатирани няколко несъответствия – недостатъчен брой противопожарни уреди за първоначално гасене и неизправно евакуационно осветление. Той обясни също така, че за тези констатирани нарушения са връчени 34 предписания и са съставени пет акта за административно нарушение към управителя. Също така е направен е инструктаж, за да може при някакво бедствие да бъде направена своевременна евакуация на хората от съответните заведения.  \r\nГлавен инспектор Георги Георгиев от ГД „Главна дирекция“ обясни, че е създадена е организация за обезпечаване на сигурността по време на абитуриентските балове както и в училищата, така и в заведенията. „Провели сме срещи с училищните ръководства и органите на местната власт. Проведени са срещи с ръководствата на частните охранителни фирми“, каза още той. Георгиев допълни, че са проведени срещи и с представители на самите заведения. „На входа на заведенията ще има пропускателен режим. В заведенията няма да бъдат допускани хора в явно нетрезво състояние. Ще се следи и да не се внасят оръжия и пиротехника. Самите управители на заведения са инструктирани по какъв начин да действат, ако видят лица с оръжия, употребили наркотични вещества и алкохол“, обясни той.   \r\nТеодора ПАТРОНОВА", "date": "2019.05.22", "title": "„Национална полиция“ и ГДПБЗН отправиха призив за разумно шофиране и празнуване по време на предстоящите абитуриентски балове (ОБЗОР)"}
{"url": "http://www.focus-news.net/news/2019/05/22/2661096/evropeyski-izbori-2019-kiril-dobrev-bspsled-10-godini-igra-na-tazi-kampaniya-borisov-zalozhi-sebe-si-shte-vidim-dali-darzhi-pechelivshata-karta.html", "text": "След 10 години игра на тази кампания Борисов заложи себе си – ще видим дали държи печелившата карта. Това каза заместник-председателят на БСП Кирил Добрев по време на пресконференция, предаде репортер на  Агенция „Фокус“ . Попитан кога да се очаква „Костинброд“ 2, Добрев призова въпросът да бъде отправен към министър-председателя. „Той организира процесите. Това, което ми прави впечатление е, че в кампанията, която е към финала си, той заложи себе си. След 10 години игра на тази кампания Борисов заложи себе си. Всеки един от играчите държи своите карти в ръка. Неговите ги знаем, а дали неговата е печелившата, ще разберем на 26-ти“, допълни заместник-председателят на БСП. \r\nДеница КИТАНОВА", "date": "2019.05.22", "title": "Европейски избори 2019: Кирил Добрев, БСП:След 10 години игра на тази кампания Борисов заложи себе си – ще видим дали държи печелившата карта"}
{"url": "http://www.focus-news.net/news/2019/05/22/2661099/plovdiv-aleya-na-kirilitsata-be-otkrita-v-rayon-yuzhen-v-navecherieto-na-24-may.html", "text": "Алея на кирилицата бе открита в район „Южен” в Пловдив в навечерието на 24 май, предаде репортер на  Радио „Фокус“-Пловдив . В продължение на три месеца хора с физически и психически увреждания от Куклен са изработвали буквите в специално организирани работилници, за да сътворят изложбата. Буквите са изработени от дърво. Всяка буква е с височина 80 см. Проектът е на стойност 8800 лева, като 6000 лв. са осигурени от фондация „Пловдив 2019“, а останалата сума е от Национално сдружение за социално сътрудничество и партньорство. \r\nОсвен всички 30 символа от азбуката, на алеята са изложени и ликовете на братята св. св. Кирил и Методий. Всичко това може да се види по бул. „Македония”. \r\nИзложбата бе официално открита от районния кмет Борислав Инчев и Величка Маринова, представител на сдружението. \r\nЦветана ТОНЧЕВА", "date": "2019.05.22", "title": "Пловдив: Алея на кирилицата бе открита в район „Южен” в навечерието на 24 май"}
{"url": "http://www.focus-news.net/news/2019/05/22/2661100/evropeyski-izbori-2019-redoven-brifing-na-tsentralnata-izbiratelna-komisiya-shte-se-provede-na-23-may.html", "text": "Редовен брифинг на Централната избирателна комисия (ЦИК) ще се проведе от 14.00 ч. на 23 май (четвъртък). Това съобщиха от пресцентъра на  ЦИК . \r\nБрифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.05.22", "title": "Европейски избори 2019: Редовен брифинг на Централната избирателна комисия ще се проведе на 23 май"}
{"url": "http://www.focus-news.net/news/2019/05/22/2661101/washington-examiner-amerika-napomni-na-rusiya-koy-e-gospodar-v-nebeto-nad-alyaska.html", "text": "САЩ одържаха голяма победа над Русия, купувайки Аляска от нея през 1867 година. В понеделник, 20 май, САЩ отново одържаха победа над Русия в небето над Аляска. Тази победа бе под формата на реакция на Америка спрямо две групи руски военни самолети, които влязоха в зоната на ПВО на Аляска без предварително предупреждение. В първата група бяха два руски бомбардировача Ту-95, а втората група се състоеше от два Ту-95 и два ескортиращи изтребителя Су-35. И всяка от тези групи бе прихваната от два изтребителя F-22, пише основният външнополитически автор на американското издание  Washington Examiner  Том Роуган в материал, представен без редакторска намеса. \r\nВ случай на открит сблъсък, американските F-22 ще победят руските си опоненти Су-35. Резултатът от всяко военно противопоставяне никога не е гарантиран предварително, но има два фактора, които могат да допринесат за победата на американците, ако руските пилоти са решили да изпробват късмета си. \r\nПърво, авиониката, поддръжката и дизайна на F-22 далеч надхвърлят руския изтребител Су-35. Тези системи и възможности позволяват на F-22 да открива и удари цели, преди дори да ги забележи. Руснаците нямаше да разберат, че F-22 ги е прихванал, докато изтребителите бе са точно над тях. В условията на битка, руснаците няма да знаят за появата на F-22, докато не бъдат свалени техните Су-35 и Ту-95. \r\nВторо, пилотите F-22 са по-добри. На руските пилоти липсват часовете за обучение и полет, които американските пилоти имат. Като разполагат с по-съвременни оръжия и по-съвременна авионика, пилотите на F-22 имат възможност да откриват цели и да откриват огън по тях от по-удобни позиции. Това е точно това, което мнозина губят от поглед, когато коментират впечатляващата маневреност на Су-35, наричайки го предпоставка за превъзходство във въздушна битка. \r\nИ да, Ту-95 е реликва от Студената война. \r\nИнцидентът с появата на руски самолети в небето над Аляска е важен именно заради начина, по който американските военновъздушни сили реагират на него. Те публикуваха снимки, които могат да се считат за ответен удар на Съединените щати по руската пропагандна машина, която често показва как руските изтребители прихващат американски разузнавателни самолети. Руснаците обичат да публикуват снимки, направени по време на тези операции, за да сплашат американски политици. Публикувайки собствени, много по-убедителни снимки, Съединените щати напомнят на Русия кой е господарят на небето над Аляска. Това е необходимо и много ефективно възпиращо средство. \r\nПревод и редакция:", "date": "2019.05.22", "title": "Washington Examiner: Америка напомни на Русия кой е господар в небето над Аляска"}
{"url": "http://www.focus-news.net/news/2019/05/22/2661102/evropeyski-izbori-2019-byuletinite-za-evroizborite-pristignaha-v-pazardzhik.html", "text": "Бюлетините за предстоящите избори за членове на Европейския парламент пристигнаха в област Пазарджик, съобщи за  Радио „Фокус“ – Пазарджик  Мария Ловчинова от Областната администрация. Тя обясни, че при засилена полицейска охрана, в присъствието на упълномощени представители на Областния управител и на Районна избирателна комисия – Пазарджик, бюлетините са транспортирани до Пазарджик. „Те ще бъдат съхранявани в Областна администрация Пазарджик до предоставянето им на общинските администрации по предварително изготвен график. 267 300 са бюлетини за областта които ще бъдат разпределени на 12-те общини, съобразно броя на избирателите. Общият брой на Секционните избирателни комисии в областта е 365, три от тях са подвижни в общините Пазарджик, Батак и Сърница. В 105 секционни избирателни комисии, на територията на всички общини в областта ще се проведе машинно гласуване“, уточни Ловчинова. Тя каза също, че областна администрация предоставя на общините и всички останали изборни книжа и материали, необходими за произвеждането на изборите за членове на Европейския парламент на 26 май 2019 година. \r\nВаня НИКОЛОВА", "date": "2019.05.22", "title": "Европейски избори 2019: Бюлетините за евроизборите пристигнаха в Пазарджик"}
{"url": "http://www.focus-news.net/news/2019/05/22/2661106/plovdiv-politsiyata-v-grada-e-predpriela-vsichki-neobhodimi-merki-za-sigurnost-vav-vrazka-s-predstoyashtite-abiturientski-balove-i-tarzhestva.html", "text": "Полицията в Пловдив е предприела всички необходими мерки за сигурност и безопасност на движението във връзка с предстоящите абитуриентски балове и тържества. Това съобщиха за  Радио „Фокус“ – Пловдив  от Областната дирекция на МВР. Проведени са  срещи с училищните ръководства, представители на местната власт, управители на заведения и частни охранителни фирми, за съгласуване на съвместните действия и набелязване на конкретни мероприятия. Осигурено е засилено полицейско присъствие в районите на  училищата при изпращане на зрелостниците. Извършени са проверки на увеселителните заведения, в това число ресторанти, барове, дискотеки, клубове и други, като специално внимание е  обърнато на пропускателния режим за недопускането на лица с огнестрелно оръжие, агресивно поведение, в нетрезво състояние, видимо употребили наркотични вещества, които биха предизвикали нарушения на обществения ред.  \r\nПроверките са осъществени в тясно взаимодействие със структурите на пожарната, Областната дирекция по безопасност на храните и други компетентни институции. Завишен е контролът по пренасянето, законната употреба и съхранението на взривни вещества, огнестрелно оръжие, боеприпаси и пиротехнически средства. \r\nВ рамките на традиционната превантивна кампания „Абитуриенти” и във връзка с очакваната интензивност на движение на моторни превозни средства, е създадена организация за осигуряване безопасността на движение.  Екипи на сектор “Пътна полиция” ще патрулират в районите около училищата и заведенията, като при необходимост ще регулират възлови кръстовища, където ще преминават автомобилите с абитуриенти. По време на осъществявания стриктен контрол за недопускане на пътни произшествия и спазване на Закона за движение по пътищата ще се използват мобилни видео системи и технически средства.  След обработване на събраните материали ще се вземат предвидените в закона санкции спрямо всички нарушители, уверяват от Областната дирекция на МВР. \r\nОт КАТ „Пътна полиция“-Пловдив припомнят, че еуфорията и приповдигнатото настроение по време на баловете често са предпоставка за нарушения на правилата за движение по пътищата. Именно с цел запазване на настроението по празниците, абитуриентите и техните спътници трябва да знаят, че нарушенията все по-често се документират с автоматични технически средства и не се налага спирането на автомобилите на място. Най-рисковото поведение по време на бала е свързано с управление с несъобразена или превишена скорост, неправилно превозване на пътници, показващи се през прозорците или люковете или седнали върху рамките на вратите, или такива, които се изправят от седалките на мотоциклетите, извършване на опасни маневри с превозни средства, които превозват пътници неправилно, отнемане на предимство, преминаване на червен сигнал на светофар, управление от неправоспособни водачи, също от такива с концентрация на алкохол в кръвта и/или след употреба на наркотични вещества. Като рисково поведение се тълкува и возенето на повече пътници от броя на местата за сядане. Съветът към абитуриентите в балната вечер е да не консумират алкохол, ако ще шофират. \r\nАко все пак са решили да се забавляват по този начин, апелът към младежите е предварително да си осигурят шофьор, който да не е под влияние на наркотични вещества и алкохол  – с цел намаляване на рисковете както за шофьора и спътниците му, така и за останалите участници в движението. \r\nТони МИХАЙЛОВ", "date": "2019.05.22", "title": "Пловдив: Полицията в града е предприела всички необходими мерки за сигурност във връзка с предстоящите абитуриентски балове и тържества"}
{"url": "http://www.focus-news.net/news/2019/05/22/2661103/rumen-radev-vrachi-prezidentski-plaket-sv-sv-kiril-i-metodiy-na-sayuza-na-balgarskite-zhurnalisti.html", "text": "Никоя епоха не е комфортна за журналиста, посветен на истината, а първата жертва на всяка диктатура е истината на върха на перото, се казва в адреса на държавния глава до СБЖ по случай 125 години от създаването на организирано журналистическо движение у нас. Това съобщиха от  прессекретариата на държавния глава . Държавният глава Румен Радев отличи днес Съюза на българските журналисти /СБЖ/ с почетен президентски плакет „Св. св. Кирил и Методий“ по случай отбелязването на 175 години българска журналистика и 125 години от създаването на организирано журналистическо движение в България.  \r\nВ своя адрес до ръководството на СБЖ президентът изразява увереност, че и днес в българските медии има личности, които знаят, че журналистиката е преди всичко мисия и след това професия и които намират сили и характер да отстояват най-високите нейни достойнства – достоверност, критичност, храброст.  \r\n„Свободата на словото не е отговорност единствено на издатели и журналисти, тя е битка на всеки гражданин. Защото гражданинът избира коя телевизия да гледа, кой сайт или вестник да чете. В съвременния свят на дирижиран информационен шум, на фалшиви новини и отстъпление на класическите медии, всеки от нас трябва да бъде непримирим към опитите за манипулация“, се казва в адреса на държавният глава. Президентът подчертава, че всеки от нас трябва да се научи да отсява лъжата, която настъпва все по-агресивно и организирано.  \r\nПо думите на държавния глава съдбата на радетелите на словото у нас никога не е била лека. Никоя епоха не е комфортна за журналиста, посветен на истината, а първата жертва на всяка диктатура е истината на върха на перото. „Политиката винаги търси начин да затвори устата на свободомислещите, понякога с цената на живота им. Трагичните съдби на Йосиф Хербст, Райко Алексиев и десетки други бележат историята на българската журналистика“, се посочва в писмото на президента.  \r\nРумен Радев подчертава, че озаптяването на свободното слово днес е въздигнато в сложна и ефикасна система. Уволнения и съблазни, икономическа принуда и зависимости – палитрата от способи за натиск е пребогата. Но по-огорчаваща от агресията на цензурата е моралната дилема на автоцензурата, пред която все повече български журналисти са изправени.   \r\n„След тридесет години демократични промени родната журналистика живее в паралелни реалности. От една страна, реалността на тези, които удобно не виждат проблем с медийната среда в България. От друга – тази на драматичния срив на държавата в глобалните класации за свобода на словото“, заявява президентът. Според държавния глава позорното 111-то място е присъда, която ни отдалечава от демократичния свят и ни нарежда сред страни, които още не са се преборили за свободата си. А каквато е свободата на словото, такава е и демокрацията.  \r\nВ словото си държавният глава припомня и ролята на словото в епохата на Българското възраждане. Редом с даскалите, църковните деятели и поборниците за свобода, вестникарите проправят пътя на нова България. Със своята дейност бащите-основатели на родната журналистика обединяват народа ни в едно землище на духа, а печатните издания се превръщат в нашите институции, преди да възкръсне държавата ни.   \r\n„Президентската институция е единствената в България, която проявява разбиране и говори открито за проблемите на българската журналистика“, заяви на срещата си с държавния глава председателят на Управителния съвет на СБЖ Снежана Тодорова. Тя призова за реален диалог със законодателната власт и отчитане на позициите на СБЖ, когато се  предлагат законодателни промени, регламентиращи дейността на медиите в България.  \r\nПо случай отбелязването на 175 години българска журналистика и 125 години от създаването на организирано журналистическо движение у нас Снежана Тодорова връчи на държавния глава плакет на Съюза на българските журналисти. В срещата участва и председателят на Съюза на журналистите на Русия Владимир Соловьов, който е на посещение у нас по покана на СБЖ.", "date": "2019.05.22", "title": "Румен Радев връчи президентски плакет „Св. св. Кирил и Методий на Съюза на българските журналисти"}
{"url": "http://www.focus-news.net/news/2019/05/22/2661105/blagoevgrad-lek-avtomobil-se-e-blasnal-v-ograda-do-hodel-na-am-struma-kray-sandanski.html", "text": "Лек автомобил е катастрофирал на АМ „Струма“ край Сандански. Това съобщиха за  Радио „Фокус“ – Пирин  от Областно пътно управление – Благоевград.  Инцидентът се е случил в ранния следобед близо до мотел „Мамин Кольо“. Автомобилът се е ударил в ограда като движението не е било спирано, но се е наложило автомобилът да се измести в аварийната лента. Причините за инцидента се изясняват като от Областно пътно управление – Благоевград посочиха, че нямат информация за тежко пострадали при инцидента и отправиха апел към водачите на МПС да шофират разумно и да спазват правилата за движение. \r\nДенис НИКИФОРОВ", "date": "2019.05.22", "title": "Благоевград: Лек автомобил се е блъснал в ограда до ходел на АМ „Струма“ край Сандански"}
{"url": "http://www.focus-news.net/news/2019/05/22/2661107/kyustendil-kmetat-na-obshtina-dupnitsa-e-zabranil-prodazhbata-na-alkohol-v-denya-na-izborite.html", "text": "Кметът на Община Дупница е забранил продажбата на алкохол в деня на изборите. Това съобщи за  Радио „Фокус” – Кюстендил  Христо Апостолов, пресаташе на Община Дупница. Във връзка с нормалното провеждане на избор на членове за Европейския парламент в България, кметът на Община Дупница инж. Методи Чимев е издал заповед, с която регламентира продажбата на алкохол. „Забранява се продажбата на спиртни напитки от магазините, заведенията за обществено хранене и развлечения и други обществени места на територията на община Дупница, за времето от 20.00 часа на 25-и май до 8.00 часа на 27 май”, каза Христо Апостолов. Забраната не се отнася за обществени заведения, в които ще се провеждат семейни и обредни ритуали, както и за продажба на алкохол на едро. \r\nВенцеслав ИЛЧЕВ", "date": "2019.05.22", "title": "Кюстендил: Кметът на Община Дупница е забранил продажбата на алкохол в деня на изборите"}
{"url": "http://www.focus-news.net/news/2019/05/22/2661047/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете колко са абитуриентите в общината и какви условия за обучение и възпитание на децата са създадени в различните населени места. По темата наш събеседник ще бъде Ирина Искрова,  главен специалист „Управление на собствеността и хуманитарна политика“ в община Белово. В предаването ще ви разкажем и за дейността и историята на читалището в село Дъбравите, което навърши 80 години. За работата на културната институция ще разговаряме с Румяна Табакова, секретар на читалище „Александър Пипонков – Чапай“. Във втората част от предаването ще научите как премина Нощта на музеите за Историческия музей в Белово, който се включи в нея за първа година. Повече за най-интересните инициативи ще разкаже Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.05.22", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/05/22/2661110/evropeyski-izbori-2019-ivo-hristov-bsp-pobedihme-v-izborite-za-prezident-mozhem-da-pobedim-i-sega.html", "text": "Посрещнаха с четирилистна детелина в Горна Оряховица кандидата от листата на „БСП за България“. Това съобщиха от пресцентъра на  БСП . „Сегашната власт загуби най-важното: човешкия си облик. Това е власт, която обиди майките на деца с увреждания. Това е власт, която стигна до невиждано измерение на провокацията към българското общество с декларацията, че нямало кой да ги накаже, както каза г-н Цветанов. Повече от това няма какво тази власт да направи към нас“, обърна се към публиката народният представител Явор Божанков. „Много хора не вярват, че нещо може да се промени. Но ние, тук, в Горна Оряховица, знаем, че може. Победихме в изборите за президент, спечелихме и парламентарните избори и имаме депутат, нещата се случват, макар и бавно“, допълни депутатът. Той заяви, че ако искаме в Европа да ни уважават, трябва първо да поискаме собствените ни управляващи да не ни третират като второ качество хора. „Това означава да ги накажем или да им срежем въжето на асансьора. Той така или иначе върви надолу. Тяхната улица е еднопосочна и ще свършат зле“, каза Божанков и обяви, че 26 май дава уникална възможност да бъде сложен край на десетгодишното управление на ГЕРБ като се гласува за номер 18 в бюлетината. \r\n„Победихме в изборите за президент, можем да победим и сега. Виждам същата енергия. БСП, като национално отговорна партия, издигна достоен кандидат, който не изневери на ангажимента си да защитава каузите на България. И сега победата на листата с №18 ще е начало на ново бъдеще за България. БСП е единствената реална алтернатива на сегашната власт. И единствено победа за БСП на 26 май може да доведе до предсрочни избори и освобождаването на държавата от сегашното управление“, каза четвъртият в листата. \r\n„Ако не спечелим тези избори, други може и да няма“, предупреди Христов. „Властта ще направи опит да манипулира тези избори. Ще видим в действие контролирания вот, купения вот, манипулирания от медиите вот и най-вече чиновническия вот. Но всичко това няма да има достатъчно тежест, ако се гласува масово“, увери Иво Христов. \r\n„Борисов обикаля България и си купува изборите с държавни пари. Всяка година той формира държавен бюджет със занижени приходи, за да може в края на годината да генерира бюджетен излишък. Той се разпределя с решение на Министерски съвет, като се използва вратичка в закона и се заобикаля Народното събрание. Затова Борисов днес триумфално раздава пари из страната“, заяви Христов. \r\n„Когато виждам пълни зали, ми се връща надеждата, че още е възможно да спасим страната от автокрацията“, поздрави горнооряховци гостът. По думите му изборите се печелят от най-организираните, затова той призова за пълна мобилизация до неделя. \r\n„Изброите са много важни по две причини – ще повлияят на вътрешната политика и ще покажат каква Европа искаме. Гласът ни ще заяви дали искаме Европа на две скорости и където силните страни  диктуват на слабите, или ще имаме силна и солидарна Европа. \r\nПромяната на 26 май ще дойде, само ако с гласа си дадем червен картон на управлението на ГЕРБ.  Както сега се пълнят залите, така на 26 май да се пълнят урните“, каза общинският председател на БСП в Горна Оряховица Огнян Стоянов.", "date": "2019.05.22", "title": "Европейски избори 2019: Иво Христов, БСП: „Победихме в изборите за президент, можем да победим и сега“"}
{"url": "http://www.focus-news.net/news/2019/05/22/2661090/konstantinos-karayanakos-icgb-gartsiya-interkonektorat-balgariya-gartsiya-e-strategicheski-proekt-chieto-zavarshvane-shte-donese-mnogo-polzi.html", "text": "Интерконекторът България-Гърция е стратегически проект, чието завършване ще донесе много ползи. Това каза изпълнителният директор на ICGB – Гърция Константинос Караянакос на церемонията по полагането на първата копка на междусистемната газова връзка между България и Гърция на пътя преди ГКПП \"Маказа\" до село Кирково, предаде репортер на  Радио „Фокус“ . Той ще позволи навлизането на природен газ в пазарите на Югоизточна Европа както от Каспийско море, така и от терминали за втечнен природен газ, обясни Караянакос. „Началото на дейностите ни отвежда отвъд свързването на транспортните системи на България и Гърция.  Сътрудничеството ни доближава една стъпка по-близо до реализирането на южния коридор. Той е доказателство за нуждата от о-голяма сигурност и диверсификация на маршрутите на природния газ“, обясни той. По думите му междусистемната газова връзка между България и Гърция бележи тясното сътрудничество между двете страни на двустранно и международно равнище. „Благодаря на нашите правителства и на всички техни национални, регионални и местни органи. Особено бихме искали да благодарим и на енергийните министри на България и Гърция“, заяви Караянакос. Проектът е резултат от усилията на ЕС и неговите органи. „ЕК работи заедно с нас и предостави финансиране за нашия проект“, отбеляза изпълнителният директор на ICGB – Гърция.  \r\nВеселка ИВАНОВА", "date": "2019.05.22", "title": "Константинос Караянакос, ICGB – Гърция: Интерконекторът България-Гърция е стратегически проект, чието завършване ще донесе много ползи"}
{"url": "http://www.focus-news.net/news/2019/05/22/2661111/st-komisar-nikolay-dimov-odmvr-smolyan-okolo-550-abiturienti-shte-praznuvat-v-pamporovo-politseyskoto-prisastvie-shte-bade-zasileno.html", "text": "Създадена е необходимата организацията за нормално протичане на абитуриентските балове в област Смолян. Това каза за  Радио „Фокус“ – Смолян  старши комисар Николай Димов – директор на Областна дирекция на МВР – Смолян. По предварителна информация, около 550 зрелостници ще празнуват в хотели в Пампорово. „Имаме организация още от местата, където се събират, тъй като те не са само ученици от Смолян, а и от други градове. Всички ще бъдат ескортирани от полицейски автомобили. Предварително ще бъде направен инструктаж на абитуриентите да не изпреварват колоните и да спазват правилата за движение, за да не опорочим празника“, подчерта ст. комисар Димов. \r\nТой допълни, че са предвидили засилени проверки относно управление на МПС под въздействие на алкохол, наркотични вещества и от неправоспособни водачи. На местата, в които са самите празненства, предварително съвместно с пожарната са извършени проверки за състоянието им. „В самите райони ще има повишена концентрация на полицейски служители, така че не очакваме някакви проблеми и притеснения. Абитуриентските балове съвпадат с времето на раздаване на предизборните книжа за предстоящите избори, но имаме организация да регулираме потоците тук основно в Смолян, където е и Районната избирателна комисия“, каза още ст. комисар Димов. \r\nНели ГЕРГЬОВСКА", "date": "2019.05.22", "title": "Ст. комисар Николай Димов, ОДМВР – Смолян: Около 550 абитуриенти ще празнуват в Пампорово, полицейското присъствие ще бъде засилено"}
{"url": "http://www.focus-news.net/news/2019/05/22/2661112/evropeyski-izbori-2019-adv-martin-busarov-rik-blagoevgrad-nad-560-shte-badat-izbornite-sektsii-v-oblastta.html", "text": "До момента сме сформирали 558 секции, като очакваме техния брой да бъде малко над 560, тъй като още не са ни подали информация за образувани секции в болниците в Благоевград, Разлог, Гоце Делчев, Петрич и Сандански. Това каза в интервю за  Радио „Фокус“ – Пирин  председателят на Районна избирателна комисия (РИК) – Благоевград адв. Мартин Бусаров. Той отбеляза, че такива секции могат да се образуват до 2 дни преди изборния ден, а също така може да има секции в домове, където се предоставя специализирана грижа, така че може би с още 7 – 8 секции ще се увеличи броя.  \r\n„Както казах вече очакваме да бъдат малко над 560, може би 565. Имаме 5 подвижни секционни избирателни комисии в 5 общини – Благоевград, Симитли, Кресна, Разлог и Гоце Делчев. В тези 5 общини, избирателите, които са се заявили в законовоустановения срок ще очакват в техния дом да бъдат посетени от подвижната избирателна кутия, за да гласуват от домовете си, поради това че заради една или друга причина за възпрепятствани да стигнат до своята избирателна секция, тъй като са с увреждания, които не им позволяват да напуснат къщите си“, каза още адв. Бусаров. Той подчерта, че на 20 май е изтекъл крайният срок, в който при вече образувани подвижни секционни избирателни комисии, избирателите можеха да пуснат заявление, въпреки че не са го спазили в първоначални срок, да бъдат включени във вече изработените списъци.  \r\n„Очакваме в кратки срокове да имаме обобщени данни какъв е броят на тези хора, за да може да предвидим съответните книжа и материали. Надявам се, че няма да има по над 100 човека в подвижна секционна избирателна комисия. Предполагам, че броят ще бъде някъде между 50 и 70. Определено колегите ще имат доста работа, защото ще пътуват по адреси, но в крайна сметка всичко се прави в помощ на избирателите“, добави адв. Бусаров. Той допълни, че Изборния кодекс е гъвкав, а колегите са достатъчно опити, за да посетят домовете. „Има някакъв дискомфорт, когато хора влизат в жилището ти, но все пак всички сме положително настроени към нашите задължения и няма да създаваме проблеми в домовете на избирателите“, посочи адв. Бусаров. \r\nЛивия НИНОВА", "date": "2019.05.22", "title": "Европейски избори 2019: Адв. Мартин Бусаров, РИК – Благоевград: Над 560 ще бъдат изборните секции в областта"}
{"url": "http://www.focus-news.net/news/2019/05/22/2661113/nimh-vodnite-kolichestva-vav-vodosbora-na-reka-mesta-sa-okolo-pragovete-za-visoki-vodi.html", "text": "През последното денонощие нивата на наблюдаваните реки в Западнобеломорският басейн са се понижавали, сочи справка на сайта на  Националния институт по метеорология и хидрология  (НИМХ). Регистрираните колебания на речните нива за водосбора на река Места са от -12 см до +3 см, а във водосбора на река Струма от -12 см до +8 см. Водните количества във водосбора на река Места са около праговете за високи води. Във водосбора на река Струма водни количества са около и под праговете за средни води. Днес не се очаква съществено изменение в състоянието на наблюдаваните реки. В резултат на валежи, през нощта срещу 24 май и в ранните сутрешни часове на 24 май се очаква по-значително повишение на речните нива в басейна. В резултат на интензивни валежи има вероятност от възникване на поройни наводнения през нощта на 23 срещу 24 май и – в горното и средното течение на река Места до вливането на река Неврокопска, включително и във водосбора на река Пиринска Бистрица – приток на река Струма.", "date": "2019.05.22", "title": "НИМХ: Водните количества във водосбора на река Места са около праговете за високи води"}
{"url": "http://www.focus-news.net/news/2019/05/22/2661114/evropeyski-izbori-2019-petar-vitanov-bsp-shte-se-borya-da-varnem-sotsialniya-oblik-na-evropeyskiya-sayuz-tova-e-borbata-na-sotsialistite.html", "text": "\"Искаме да спечелим битката за нашите деца и родители. За 12 години в ЕС- ГЕРБ управляват от десет и е факт, че не сме мръднали към по-добро – първи сме, но по лошите показали и се оказва, че сме най-корумпирани. Искаме това да се промени, затова ви призовавам да ни подкрепите на европейски избори, за да спечелим тази битка заедно. Искаме единен стандарт на пенсиите и заплатите, които да гарантират един достоен живот”, каза кандидатът за евродепутат от \"БСП за България\" Петър Витанов в Свищов, съобщиха от пресцентъра на  БСП . Той допълни, че БСП предлага управленска програма, в която център е човекът, а не личните интереси и посочи, че промяната може да се случи, когато българските граждани са активни в изборите и дадат гласа си за \"БСП за България\". Заедно с Витанов бяха народният представител Валентин Ламбев и общинският председател на БСП Любомир Чавдаров. “Предстоят много важни избори, защото на 26 май трябва да излъчим такива депутати, които да защитават нашия интерес в Европа. Такъв евродепутат е Петър Витанов”, каза Любомир Чавдаров. Към хората в залата се обърна и Валентин Ламбев. “Значението на тези избори е голямо за БСП и ние ще бъдем първа политическа сила, защото българският избирател осъзна, че това е единствената възможност за промяна към по-добро, вътре в България. На 26 май ще се даде импулс на така жадуваната от изстрадалия народ промяна”, каза той. \r\n“Ще се боря да върнем социалния облик на Европейския съюз, това е борбата на социалистите\", заключи Петър Витанов.", "date": "2019.05.22", "title": "Европейски избори 2019: Петър Витанов, БСП: Ще се боря да върнем социалния облик на Европейския съюз, това е борбата на социалистите"}
{"url": "http://www.focus-news.net/news/2019/05/22/2661104/blagoevgrad-desetki-uchenitsi-i-studenti-ot-spetsialnost-balgarska-filologiya-se-vklyuchiha-v-kampaniyata-napisanoto-ostava-pishi-pravilno.html", "text": "Десетки възпитаници на Второ основно училище „Димитър Благоев“, студенти от специалност „Българска филология“ към ЮЗУ и бивши ученици на II ОУ се включиха днес в кампанията „Написаното остава. Пиши правилно!“. Това съобщиха от пресцентъра на  Общината .  \r\nИнициативата е на Института за български език „Проф. Любомир Андрейчин“ при Българската академия на науките. Кампанията има за основна цел да привлече вниманието на учениците и родителите, законодателите, медиите, експертите-учители, изследователи, университетски преподаватели, институциите, свързани с образованието, към огромното значение на образованието и науката за развитието на обществото.  \r\nСъбитието се провежда в цяла България.   \r\nСтарши учител по български език и литература Светла Борисова към Второ основно училище „Димитър Благоев“ успява за поредна година да привлече ученици, отличници по български език и литература да се включат в кампанията „Написаното остава. Пиши правилно!“ в Благоевград.", "date": "2019.05.22", "title": "Благоевград: Десетки ученици и студенти от специалност „Българска филология“ се включиха  в кампанията „Написаното остава. Пиши правилно!“"}
{"url": "http://www.focus-news.net/news/2019/05/22/2661115/evropeyski-izbori-2019-andrey-kovachev-gerb-shte-podkrepya-kandidaturata-na-pazardzhik-za-evropeyski-grad-na-sporta.html", "text": "Кандидата за евродепутат от листата на ГЕРБ и СДС Андрей Ковачев, заедно с Винченцо Лопатели - член на управителния борд на ACES Europe, бяха днес в Пазарджик за официалното обявяване на кандидатурата на населеното място за „Европейски град на спорта“.  Това съобщиха от пресцентъра на  ПП ГЕРБ . \r\n„Това е инициатива,  стартирала в Италия през 2000 година. Европейският парламент и аз лично подкрепихме инициативата на президента Лопатели за популяризирането на тази възможност европейски градове и столици да получат титлата „Европейски град или столица на спорта”, каза пред спортни деятели от града вторият в листата на ГЕРБ и СДС Андрей Ковачев. Той припомни, че  София беше европейска столица през 2018 година и около  десет български градове и курортни селища са носители на тази титла. „Ежегодно в Европейския парламент ние организираме голяма церемония, където се връчват и самите знамена на утвърдените европейски градове и столицата на спорта за съответната година. Искрено се надявам и Пазарджик да бъде сред тях. Благодаря на всички, които подкрепят идеята, тъй като тук не говорим толкова за професионален спорт, колкото за масовия спорт, за всички възрасти-за деца, за подрастващи, за хора в зряла и пенсионна възраст, за хора в неравностойно положение. Спортът като здравословен начин на живот и като възможност за дерадикализация на млади хора, които са в изолирани общности, за да могат да се включат към обществено полезен и добър начин на живот.“ , коментира още Ковачев.  \r\n„След като София стана Европейска столица на спорта през миналата година, примерът й привлече градове от цяла България да се включат в инициативата. Благодаря на господин Ковачев за активното му участие, и на кмета на Пазарджик за домакинството и желанието да се подобрява и развива спортът в града“, заяви Винченцо Лопатели, член на управителния борд на ACES Europe. Андрей Ковачев като президент на консултативния борд  на инициативата ACES Europe, подкрепена от Европейската комисия, пое ангажимент да подкрепи кандидатурата на град Пазарджик.", "date": "2019.05.22", "title": "Европейски избори 2019: Андрей Ковачев, ГЕРБ: Ще подкрепя кандидатурата на Пазарджик за „Европейски град на спорта“"}
{"url": "http://www.focus-news.net/news/2019/05/22/2661109/burgas-85-godishen-mazh-ot-grada-e-spasen-ot-pozhar-v-k-s-meden-rudnik.html", "text": "Благодарение бързата и адекватна реакция на бургаските огнеборци 85-годишен мъж от Бургас е спасен от частен апартамент, разположен на третия етаж в бл. 455 в к- с „Меден рудник“, на чиято тераса се запалил оставен без надзор газов котлон, върху който близките на пенсионера оставили да се вари ястие. Това съобщи за Радио „Фокус“-Бургас Цветелина Рандева, говорител на ОДМВР-Бургас. Възрастният мъж бил трудно подвижен и трудно чуващ, като не успял да възприеме възникналата около него ситуация, сигнал за която е получен в 10.27 ч. Леко обгазен, пенсионерът е откаран от екип на спешния център в УМБАЛ-Бургас. При извършения оглед са констатирани значителни материални щети основно по терасата на жилището. \r\nДеница ДИМИТРОВА", "date": "2019.05.22", "title": "Бургас: 85-годишен мъж от града е спасен от пожар в к-с „Меден рудник“"}
{"url": "http://www.focus-news.net/news/2019/05/22/2661118/burgas-izvarshva-se-proverka-v-dg-rakovina-sled-kato-detsa-sa-poluchili-stomashni-problemi.html", "text": "Извършена е проверка в детска градина (ДГ) „Раковина“ в Бургас, като се провежда и епидемиологично проучване, след като деца са получили стомашни проблеми. Това съобщиха от пресцентъра на  Регионална здравна инспекция -Бургас. Тази сутрин родител съобщава за случай на деца с повръщане от група в ДГ „Раковина“. На 21 май през деня с едно до две повръщания са 2 деца от групата. По-късно още 3 деца от същата група са повръщали. От групата днес в детската градина присъства 1 дете. Установено е , че 5 деца са с повръщане, като 1 от тях е с разстройство и субфебрилна температура. Децата са прегледани от личните си лекари и педиатър и на всички е поставена диагноза „вирусна инфекция“. Не е установено други деца от групата да отсъстват по здравословни причини. В останалите групи няма отсъстващи по здравословни причини деца. Взети са проби от храната, консумирана на 21 май и носогърлен секрет от 5 души персонал. Резултатите се очакват след 48 часа. Учителката на групата също е с оплаквания, като тя не е консумирала храна в детското заведение.", "date": "2019.05.22", "title": "Бургас: Извършва се проверка в ДГ „Раковина“, след като деца са получили стомашни проблеми"}
{"url": "http://www.focus-news.net/news/2019/05/22/2661119/burgas-po-iskane-na-okrazhnata-prokuratura-sadat-zadarzha-pod-strazha-dimcho-p-obvinen-za-opit-za-prokarvane-na-podpravena-banknota-ot-50-leva.html", "text": "По искане на Окръжна прокуратура – Бургас, съдът задържа под стража Димчо П. Това съобщиха от пресцентъра на   Окръжната прокуратура- Бургас . Той е обвинен за това, че на 16 май 2013 г. в смесен магазин, находящ се в с. Сигмен, общ. Карнобат, направил опит да прокара в обръщение подправен паричен знак – един брой банкнота с номинал от 50 лева, за която знаел, че е подправена, като опитът е останал недовършен поради независещи от дееца причини – магазинерът установил, че банкнотата е неистинска – престъпление по чл.244, ал.1, предл.1, вр. чл.18, ал.1 от НК. \r\nСпрямо Димчо П. е издадена Европейска заповед за арест, тъй като се е укрил от разследващите органи в България. Установен е в испанската столица Мадрид, откъдето е предаден на българските власти. \r\nСпоред прокурора, налице е обосновано предположение за това, че Димчо П. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража Димчо П. \r\nОпределението на Окръжен съд – Бургас може да бъде обжалвано пред Апелативния съд в града.", "date": "2019.05.22", "title": "Бургас: По искане на Окръжната прокуратура, съдът задържа под стража Димчо П., обвинен за опит за прокарване на подправена банкнота от 50 лева"}
{"url": "http://www.focus-news.net/news/2019/05/22/2661116/vitseprezidentat-iliyana-yotova-shte-bade-gost-na-chestvaneto-na-160-godini-osnovno-uchilishte-sv-sv-kiril-i-metodiy-v-selo-obruchishte.html", "text": "В четвъртък, 23 май, вицепрезидентът Илияна Йотова ще бъде в село Обручище, община Гълъбово. Това съобщиха от  прессекретариата на държавния глава . Вицепрезидентът ще бъде гост на честването на 160-годишнината от създаването на Основно училище „Св. св. Кирил и Методий“.  \r\nТържественият концерт ще се проведе в залата на НЧ „Отец Паисий – 1924“ и е с начален час 19.00. Преди това Илияна Йотова ще разгледа изложбата „160 години история“ в ОУ „Св. св. Кирил и Методий“.", "date": "2019.05.22", "title": "Вицепрезидентът Илияна Йотова ще бъде гост на честването на 160 години Основно училище „Св. св. Кирил и Методий“ в село Обручище"}
{"url": "http://www.focus-news.net/news/2019/05/22/2661120/evropeyski-izbori-2019-400-sluzhiteli-na-mvr-sa-angazhirani-s-ohranitelni-deystviya-vav-vrazka-s-izborite-za-chlenove-na-evropeyskiya-parlament-v-oblastta.html", "text": "400 служители на МВР са ангажирани с охранителни действия във връзка с изборите за членове на Европейския парламент в област Кюстендил. Това каза пред  Радио „Фокус – Кюстендил  Катя Табачка, говорител на Областна дирекция на МВР – Кюстендил. По думите й вече е  създадена организация за обезпечаване на обществения ред, сигурността на гражданите , охраната на изборните книжа, транспортирането им и охраната на избирателните секции за безпроблемното протичане на изборите за Европейски парламент. В Кюстендилска област ще бъдат ангажирани с охранителна задача около 400 служители на МВР, включително служители на Областна дирекция на МВР, на Регионална дирекция „Пожарна безопасност и защита на населението”, Регионална дирекция „Гранична полиция” и Дирекция „Жандармерия”. Вече се извършват проверки на секционните избирателни помещения и се провежда инструктаж на членовете на секционните избирателни комисии за гарантиране на пожарната безопасност в изборния ден.  „Служителите на сектор „Български документи за самоличност“  в  ще работят на 26 май. Създадена е необходимата организация българските граждани, които нямат издадена лична карта или не притежават валидни документи, да имат възможност да упражнят правото си на глас”, каза Катя Табачка. \r\nВенцеслав ИЛЧЕВ", "date": "2019.05.22", "title": "Европейски избори 2019: 400 служители на МВР са ангажирани с охранителни действия във връзка с изборите за членове на Европейския парламент в областта"}
{"url": "http://www.focus-news.net/news/2019/05/22/2661108/evropeyski-izbori-2019-peyki-sas-stihove-na-burgaski-poeti-byaha-otkriti-v-burgas.html", "text": "Пейки със стихове на бургаски поети бяха открити в Бургас, предаде репортер  „Радио „Фокус“-Бургас . „Двете пейки-книги са нещо декоративно, което ще стане част от градската среда на Бургас. Чрез тези пейки ние, младите, искаме да покажем, че почитаме културното наследство на града“, каза Радовеста Стюарт, инициатор на събитието. По думите й пейките представят стихове, натоварени с чувството на авторите за живота им в града. Върху пейките са изписани по едно стихотворение на Петя Дубарова и Христо Фотев. „Но пейката на Христо Фотев не е просто негова, тя представя и поета през очите на бележития художник от Бургас Стоян Цанев. Искаме наистина да покажем, че трябва да продължаваме да почитаме своите автори, Бургас е дал много в поезията и в културния ни мироглед“, заяви Стюарт. На събитието присъстваха общински съветници и депутати. \r\nДеница ДИМИТРОВА", "date": "2019.05.22", "title": "Европейски избори 2019: Пейки със стихове на бургаски поети бяха открити в Бургас"}
{"url": "http://www.focus-news.net/news/2019/05/22/2661122/generalniyat-direktor-na-yunesko-odri-azule-shte-uchastva-v-tarzhestvenoto-otbelyazvane-na-denya-na-balgarskata-prosveta-i-kultura-i-na-slavyanskata-pismenost-24-may.html", "text": "По покана на президента Румен Радев на 23 и 24 май на официално посещение в България ще бъде генералният директор на Организацията на ООН за образование, наука и култура (ЮНЕСКО) Одри Азуле. Това съобщиха от  прессекретариата на държавния глава . \r\nУчастието на Одри Азуле в тържественото отбелязване на 24 май - Ден на българската просвета и култура и на славянската писменост е израз на уважение към приноса на страната ни за развитието на световната култура. В рамките на официалното й посещение ще бъдат обсъдени и перспективите за последващо разширяване на сътрудничеството между  България и ЮНЕСКО в областта на образованието, науката и опазването на културното наследство.  \r\nНа 23 май Румен Радев и Одри Азуле ще проведат среща от 17.00 часа на „Дондуков“ 2, след която двамата ще дадат съвместни изявления за медиите в Гербовата зала.   \r\nПо-рано през деня генералният директор на ЮНЕСКО ще се срещне с ректора на Софийския университет „Св. Климент Охридски“ проф. Анастас Герджиков и от 16.00 часа ще изнесе в аулата на висшето училище лекция на тема: „ЮНЕСКО и предизвикателствата на 21 век“.    \r\nНа 24 май в 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост – 24 май.    \r\nВ 11.00 часа ще се състои тържествен водосвет пред Националната библиотека „Св. Св. Кирил и Методий“, след което Румен Радев и Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий.   \r\nВ 11.40 часа президентът, вицепрезидентът и генералният директор на ЮНЕСКО ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София.   \r\nВ рамките на официалното си посещение в България Одри Азуле ще проведе срещи и с министър-председателя Бойко Борисов и с вицепремиера и министъра на външните работи Екатерина Захариева.  \r\nОт 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост.", "date": "2019.05.22", "title": "Генералният директор на ЮНЕСКО Одри Азуле ще участва в тържественото отбелязване на Деня на българската просвета и култура и на славянската писменост – 24 май"}
{"url": "http://www.focus-news.net/news/2019/05/22/2661124/vratsa-dve-momcheta-sa-privlecheni-kam-nakazatelna-otgovornost-za-izvarshen-ot-tyah-grabezh-v-s-popitsa.html", "text": "Две момчета, едното от които е ученик в 9 клас, са привлечени към наказателна отговорност за извършен от тях грабеж в с. Попица. Това съобщиха от пресцентъра на  Апелативна прокуратура- София  . Районна прокуратура – Бяла Слатина е постигнала споразумение със защитата на подсъдимите В.Р. и М.Р., привлечени към наказателна отговорност за извършен от тях грабеж. Същото е било одобрено от съда. На 25.01.2018 г., в с. Попица, подсъдимите В.Р. и М.Р. (ученик в 9 клас) нападнали Т.В., като й нанесли удари с ръце и юмруци по различни части на тялото. Заплашили пострадалата, че ще я пребият от бой, ако не им даде пари и да избира „парите или живота“. След това отнели от нея двеста лева.  \r\nЗа извършеното престъпление на В.Р. е наложено наказание от шест месеца „лишаване от свобода“ с тригодишен изпитателен срок, а на М.Р. „пробация“ за срок от три години. Освен задължителна регистрация по настоящ адрес и периодични срещи с пробационния служител, непълнолетният подсъдим следва да положи безвъзмезден труд в полза на обществото в размер на по триста часа за срок от три години.  \r\nОпределението на съда има последиците на влязла в сила присъда.", "date": "2019.05.22", "title": "Враца: Две момчета са привлечени към наказателна отговорност за извършен от тях грабеж в с. Попица"}
{"url": "http://www.focus-news.net/news/2019/05/22/2661121/kurir-makedoniya-pendarovski-nagradi-musliu-s-posta-v-razuznavaneto-za-uspeshno-zavarshenite-partiyni-zadachi.html", "text": "Имената на трима албанци, които се намираха на ръководни позиции в системата за сигурност, бяха в играта за поста директор на Службата за разузнаване. Ставаше въпрос за Ариф Асани, настоящ заместник-директор на УБК (Службата за сигурност и контраразузнаване) и фаворит на „Демократичния съюз за интеграция“ (ДСИ), фаворитът в сянка на вътрешния министър Оливер Спасовски и негов личен съветник Рефик Черими и настоящият заместник-директор на службата Ерол Муслиу, който е човек на Мохамед Зекири, пише опозиционното скопско електронно издание  „Курир“ . \r\nИ след „мъчните“ преговори кой да стане директор на Службата за разузнаване, в сряда името му бе съобщено. Пендаровски назанчи Ерол Муслиу, който е познат като човек на премиера Зоран Заев. Докато се избираше кой да стане директор, Муслиу беше фаворит на заместник-председателя на СДСМ Мохамед Зекири, който пък се смята за човека с най-голям принос от управляващата партия за подкрепата от албанския електорат на последните избори, обяснява медията. \r\n„Курир“ посочва, че досегашният заместник-директор на Службата за разузнаване е получил предишната си позиция чрез подкрепа от чуждестранни разузнавателни служби и точно това е причината за съмненията в искреността на неговата работа. \r\nОпозиционното издание припомня информации от миналото, че хора, назначени в Службата за разузнаване по препоръка на Муслиу, заедно с Мохамед Зекири, са посетили гробовете на загиналите терористи от Косово в Диво Населие, където са провели среща дори с местните власти. „Курир“ отбелязва още, че те са имали срещи и с представители на службите за сигурност на Косово. За какво точно са си говорили остава енигма. \r\nПревод и редакция:", "date": "2019.05.22", "title": "„Курир“ (Македония): Пендаровски награди Муслиу с поста в разузнаването за успешно завършените партийни задачи"}
{"url": "http://www.focus-news.net/news/2019/05/22/2661123/evropeyski-izbori-2019-rayonnata-izbiratelna-komisiya-v-kyustendil-e-naznachila-sastava-na-nova-sektsionna-komisiya-v-grada.html", "text": "Районната избирателна комисия в Кюстендил е назначила състава на нова секционна комисия в града. Това съобщи за  Радио „Фокус” – Кюстендил  Красимир Петров, председател на Районна избирателна комисия – Кюстендил. По думите му на провелото се заседание на комисията е взето решение за назначаване ръководството и членовете на нова секционна избирателна комисия на територията на община Кюстендил, за произвеждане на изборите за членове на Европейския парламент от Република България на 26 май 2019 година. Комисията ще работи в разкрито помещение на адреса на Районна служба „Изпълнение на наказанията” при Областна служба „Изпълнения на наказанията” – Благоевград в град Кюстендил. Съставът на комисията е от председател, зам.-председател, секретар и четирима членове. В рамките на заседанието си Районната избирателна комисия е взела решения за регистрация на застъпници, публикуване на упълномощени представители, както и за промяна в състава на някои секционни избирателни комисии в областта. \r\nВенцеслав ИЛЧЕВ", "date": "2019.05.22", "title": "Европейски избори 2019: Районната избирателна комисия в Кюстендил е назначила състава на нова секционна комисия в града"}
{"url": "http://www.focus-news.net/news/2019/05/22/2661125/ulitsa-na-zanayatite-shte-bade-otkrita-v-kazanlak-na-23-may-kato-chast-ot-programata-na-praznika-na-rozata.html", "text": "Улица на занаятите ще бъде открита от 10.00 часа на 23 май, като традиционна проява в програмата на Празника на розата в Казанлък, каза за  Радио „Фокус”  Сребра Касева, началник на кабинета на кмета. Тя поясни, че във фестивалната програма на 116-те Празници на розата предстоят редица събития, които тази година са поставени за първи път. Фестивал на балканската култура и кулинария „Казанлък – мези” ще бъде открит на 30 май и ще продължи до 2 юни. В рамките на фестивала ще се проведат спортни състезания, турнири по табла и белот, детска анимация, концерти с участието на български и изпълнители от балканските държави. \r\nДруго събитие, което за първи път присъства в програмата на Празника на розата, е изложението на парфюми и продукти от етерични масла. Събитието е съвместно с Университета за хранителни технологии в Пловдив, с Българска национална асоциация етерични масла, парфюмерия и козметика и Института по розата в Казанлък. Изложението ще бъде открито на 31 май. Успоредно с това в залите на Музея на розата ще се проведе и научната конференция „Българската парфюмерийна индустрия – тенденции и аромати”.  \r\nЗа първа година в Музея на розата ще се проведе и уъркшоп „Направи си аромат”, на 1 и 2 юни. Всеки един турист и гост на Казанлък ще може да си направи свой собствен аромат. \r\nЧаст от програмата на изложението е и модно ревю-пърформанс под надслов „Нюансите на розата в цвят и аромат 2019” на българския дизайнер Мариела Гемишева. \r\nСлавяна ГАЙДАРОВА", "date": "2019.05.22", "title": "Улица на занаятите ще бъде открита в Казанлък на 23 май, като част от програмата на Празника на розата"}
{"url": "http://www.focus-news.net/news/2019/05/22/2661128/komisar-nedelcho-rachev-ohranitelna-politsiya-burgas-na-shestvieto-po-sluchay-24-may-se-ochakva-da-se-vklyuchat-okolo-40-uchastnitsi-ot-razlichni-institutsii-i-blizo-8000-dushi.html", "text": "На шествието по случай 24 май в Бургас се очаква да се включат около 40 участници от различни институции и близо 8000 души. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . „На „Гъбката“, където ще е един от сборните пунктове няма да може да се спира и да се задръства движението и до привършване на шествието, което по програма трябва да бъде там, ще подпомагаме пешеходното движение и ако се наложи ще пропускаме само градски транспорт“, уточни Рачев. По думите му организацията, която са създали е в помощ на шествието да протече нормално. Временна организация ще има по улиците „Лермонтов“, „Фотинов“, „Цар Симеон I“, и бул. „Демокрация“ и ако се налага комисар Рачев заяви, че в определени периоди ще се спира движението освен за живущите в района с цел да се улесни преминаването и оттеглянето на участниците в шествието и с цел да не се запуши движението по тези улици. „Ще има достатъчно полицейски служители така че да обезпечат сигурността и да се даде възможност на шествието да премине по плана на участниците, които са решили да празнуват в този ден“, поясни Комисар Неделчо Рачев. \r\nТой заяви отбеляза също, е на 24 май се очаква да празнуват около 2027 абитуриенти, заради което е организирано засилено полицейско присъствие. „Очаква се да има струпвания на абитуриенти, близки и роднини на „Пантеона“, пл. „Тройката“, ул. „Дунав“, КЦ „Морско Казино“ и в двора на Търговската гимназия и точно там сме организирали засилено полицейско присъствие. Подпомагане на движението ще има с много засилено присъствие първо на „Пътна полиция“, „Териториална полиция“ и всички онези подразделения на МВР, които могат да подпомогнат, защото на такъв празник задачата на полицията на първо място е да подпомогне за провеждането, след което да контролира и в краен случай да взима административнонаказателно отношение в случаи, които действително умишлено пречат на провеждането на този вид мероприятия“, заяви комисар Рачев. По думите му присъствие на полицейски патрули ще има и в колоната за изнасяне към курорта Слънчев бряг, както и видео контрол на скоростта. „На територията на курорта също сме се постарали да създадем предварителна организация за разпределяне на различните лъчове, моторни превозни средства и групи от засилено полицейско присъствие по различните заведения, където ще празнуват абитуриентите, за да може при необходимост да се реагира“, поясни Рачев. Той заяви, че толерантност от страна на полицията ще има, но при такива тежки събития със засилен трафик е добре и гражданите да подпомагат движението сами. \r\nМария КУРТЕВА", "date": "2019.05.22", "title": "Комисар Неделчо Рачев, „Охранителна полиция“ – Бургас: На шествието по случай 24 май се очаква да се включат около 40 участници от различни институции и близо 8000 души"}
{"url": "http://www.focus-news.net/news/2019/05/22/2661126/sled-50-godini-seynt-luis-na-final-za-kupa-stenli.html", "text": "Сейнт Луис ще играе на финала за Купа Стенли в НХЛ за първи път от 1970 година. Блус разгроми Сан Хосе с 5:1 в шестия мач от финалната серия на Запад и спечели плейофа с 4:2 победи. В мач за трофея Сейнт Луис ще срещне Бостън, като първият двубой е в понеделник в Бостън. В последното си участие на финала в НХЛ преди 49 години Сейнт Луис губи именно с Бостън.  \r\nДейвид Перън се отличи с гол и асистенция, а Райън О Райли подаде за три от головете за разгромния успех с 5:1. По веднъж се разписаха още Владимир Тарасенко, Брейън Шен, Тайлър Бозак и Иван Барбашев.   \r\nЗа Сан Хосе почетен гол вкара Дилън Гембръл.", "date": "2019.05.22", "title": "След 50 години Сейнт Луис на финал за Купа \"Стенли\""}
{"url": "http://www.focus-news.net/news/2019/05/22/2661127/evropeyski-izbori-2019andrey-kovachev-da-se-otricha-obedinena-evropa-i-da-se-vrashtame-nazad-kam-natsionalnite-darzhavi-e-greshno.html", "text": "На България й трябва ефективна Европа, която да пази границите, да гарантира нашата социална сигурност, да повишава качеството на живот  въз основа на европейската солидарност и не бива да рискуване всичко това като позволяваме да се води антиевропейска кампания. Това каза пред директори на училища, детски градини, учители, медицински работници от училищни кабинети  и читалищни дейци в Пещера вторият в листата на ГЕРБ и СДС Андрей Ковачев.  \r\n„Да се отрича обединена Европа и да се връщаме назад към националните държави е грешно. Ако страните в Съюза не са заедно и не приложат на практика българския принцип „Съединението прави силата“, ЕС няма да е конкурентен на САЩ, Индия и Китай във все по-глобализиращата се световна икономика. На срещата бяха засегнати още екологичното възпитание на децата и българските граждани, прекомерната употреба на пластмасови опаковки, привличането и задържането на млади българи от общностите в Молдова и Украйна и пропорционалното и справедливо заплащане на учителския труд.  \r\nВ тази връзка Андрей Ковачев информира читалищните дейци, учителите и директорите за предстоящата инвестиция на ЕС в размер на 72 млн.лв. за закупуване на 400 нови линейки и реновирането на 237 спешни отделения в страната. \r\nБроени дни преди 24 май Ковачев благодари на българските учители за техния неуморен труд за това да има добри и образовани български граждани.  \r\nНа срещата присъстваха още народният представител Десислава Костадинова, областният координатор на ГЕРБ Найден Шопов и кметът на община Пещера Николай Зайчев.", "date": "2019.05.22", "title": "Европейски избори 2019:Андрей Ковачев: Да се отрича обединена Европа и да се връщаме назад към националните държави е грешно"}
{"url": "http://www.focus-news.net/news/2019/05/22/2661130/evropeyski-izbori-2019-komisar-nedelcho-rachev-ohranitelna-politsiya-burgas-shte-se-pridarzhame-strogo-kam-pravilata-razporedeni-v-ukazaniyata-na-tsentralnata-izbiratelna-komisiya.html", "text": "Ще се придържаме строго към правилата разпоредени в указанията на Централната избирателна комисия. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . По думите на територията на ОДМВР – Бургас, респективно - Област Бургас, за европейските изботи на 26 май ще има 734 избирателни секции, които ще бъдат обособени в 374 места като училища, обществени сгради и други. Ще бъдат сформирани и няколко подвижни избирателни секции. „В 191 секции има предвидено машинно гласуване, 130 от тях ще бъдат на територията на община Бургас. Всички секции в 18.00 часа на 25 май ще имат охрана“, добави Рачев.  \r\nТой посочи още, че изборният ден започва в 7.00 на 26 май, а официалният край е обявен за 20.00 часа „Ще има достатъчно служители, които ще подпомагат придвижването, ще следят за реда. Особено внимание ще обръщаме и ще контролираме граждани, които умишлено нарушават обществения ред и пречат на изборния ден, граждани, които в явно нетрезво състояние правят опити или нарушават обществения ред и шофьори на автомобили, които са употребили алкохол и наркотици“, поясни Рачев. Той апелира всички граждани да подават сигнали, когато станат свидетели на нарушения на обществения ред, защото има достатъчно предвидени полицейски сили, които да реагират при евентуален такъв сигнал. \r\nМария КУРТЕВА", "date": "2019.05.22", "title": "Европейски избори 2019: Комисар Неделчо Рачев, „Охранителна полиция“ – Бургас: Ще се придържаме строго към правилата разпоредени в указанията на Централната избирателна комисия"}
{"url": "http://www.focus-news.net/news/2019/05/22/2661129/blagoevgrad-initsiativa-pod-mototo-dari-detskite-si-knizhki-startira-v-grada.html", "text": "По случай 1 юни – Международен ден на детето, доц. д-р Валентин Василев, обществен посредник на община Благоевград, съвместно с Регионална библиотека „Димитър Талев“  Благоевград, обявяват дарителска кампания, насочена към насърчаването на ранното детско четене и в подкрепа на стратегията на Община Благоевград за развитие и популяризиране на културния живот в града. Това съобщиха от  пресцентъра на Община Благоевград .  \r\nВсички желаещи да подкрепят кампанията могат да го направят като донесат нови или запазени детски книжки в „Детски отдел“ на Регионална библиотека – Благоевград. Кампанията ще стартира в 10.00 ч. на 27 май 2019г. в Регионална библиотека „Димитър Талев“ – Благоевград и ще продължи до края на месец юни.", "date": "2019.05.22", "title": "Благоевград: Инициатива под мотото „Дари детските си книжки“ стартира в града"}
{"url": "http://www.focus-news.net/news/2019/05/22/2661131/evropeyski-izbori-2019-adv-martin-busarov-rik-blagoevgrad-140-sektsii-shte-ima-v-oblastta-v-koito-shte-se-izpolzva-i-mashina-za-glasuvane-koeto-e-priblizitelno-13-ot-obshti-broy.html", "text": "140 секции ще има в Област Благоевград, в които ще се използва и машина. Това е приблизително 1/3 от общи брой. Това каза в интервю за  Радио „Фокус“ – Пирин  председателят на Районна избирателна комисия (РИК) – Благоевград адв. Мартин Бусаров. Той добави, че към момента част от членовете на секционните избирателни комисии, където ще има ѝ машини за гласуване са притеснени от това, че за пръв път се сблъскват с обслужване им. „Нас, като Районна избирателна комисия ни притесняват неща от чисто логистичен характер, а не как ще се справят нашите колеги, тъй като от това, което виждаме в обучителните клипове на страницата на ЦИК и това, което имаме като информация – лесно се работи с машините. Тя е с така нареченият touch screen, своя вот за партия подаваш от ляво, а преференциите са в дясно, потвърждаваш и излиза разписка. Тоест няма нищо сложно като стъпки, така че нашия вот да бъде зачетен, използвайки машинното гласуване“, каза още адв. Бусаров.  \r\nТой изрази надежда, че всичко ще мине безпроблемно и няма да има спирания на тока, защото 30 минути трае батерията на тази машина, след което захранването приключва и машината е в извън работен режим. „Да се надяваме, че в по-отдалечените и по-малки населени места евентуално лошо време няма да доведе до прекъсване на захранването. За съжаление такава е реалността, че при лошо време и бури на 26 май може да се стигне до проблеми“, заяви адв. Бусаров. Той коментира, че  ако в края на изборния ден спре тока – след 19,30 часа, то трябва да се изчака електричеството да дойде, за да може машината да бъде приключена и да се извади разпечатката от нея и да се попълни протокола. „Няма такава опция, да. При всички положения машината трябва да бъде приключена и да се разпечатат съответните резултати, трябва да се съхранят на флаш памет като контролен инструмент идва при нас в РИК и ние я носим на ЦИК, която да сравни данните от машината с разпечатките от тази флашка“, подчерта адв. Бусаров. Той отбеляза, че тайната на вота и правото за гласуване е гарантирано, друг е въпроса колко ще бъде интересна на избирателите към това да полазват машините, а не добре познатите бюлетини, които разнасяме по общините, и които са повод за зорко следене за нарушения в секционните избирателно комисии. \r\nЛивия НИНОВА", "date": "2019.05.22", "title": "Европейски избори 2019: Адв. Мартин Бусаров, РИК – Благоевград: 140 секции ще има в областта, в които ще се използва и машина за гласуване, което е приблизително 1/3 от общи брой"}
{"url": "http://www.focus-news.net/news/2019/05/22/2661132/blagoevgrad-povdignato-e-obvineniya-sreshtu-19-godishno-momiche-predizvikalo-katastrofa-pri-koyato-sa-postradali-trima-patnitsi.html", "text": "Повдигнато е обвинения срещу 19-годишно момиче, предизвикало катастрофа, при която са пострадали трима пътници. Това съобщиха от пресцентъра на  Апелативна прокуратура- София  . Районна прокуратура – Разлог е внесла за разглеждане в съда обвинителен акт срещу М.К. за причиняване на средни телесни повреди на три лица, в резултат на предизвикано от нея пътно-транспортно произшествие при изпреварване. Към м. февруари 2018 г. обвиняемата К. е притежавала свидетелство за управление на МПС. Около 16:30 ч. на 04.02.2018 г. тя управлявала лек автомобил „Рено Меган“, с посока на движение от гр. Банско към прохода „Предел“. В колата й имало трима пътници – Т.Б., К.С. и М.Б.  \r\nТрафикът бил натоварен, пътното платно в района на 33 км. било покрито с дребнозърнеста асфалтова настилка, която била влажна. В лентата за движение с посока към прохода „Предел“ се движела колона от автомобили, сред които и „Ягуар Х Тайп“, управляван от И.Й. С него пътувала приятелката му Д.Б.  \r\nВ един момент обвиняемата М.К. решила да се придвижи по-напред в колоната от МПС, движещи се пред нея. Започнала да увеличава скоростта и предприела маневра „изпреварване“ на два автомобила, изцяло в лентата за насрещно движение, без да се прибира в своята лента за движение. При това се движела с 87 км/час.  \r\nСлед като изпреварил автомобил „Ягуар“ обвиняемата завила надясно с цел да се върне в лентата за движение в посока към прохода „Предел“. Колата й навлязла косо, поради което тя навила веднага волана наляво, за да я постави в праволинейно движение както останалите автомобили в колоната.  \r\nПоради влажната асфалтова настилка и предприетата маневра, управляваният от К. л. а. „Рено Меган“ загубил странична устойчивост и започнал да се плъзга и завърта наляво, след което навлязъл в насрещната лента за движение. Последвал удар с движещия се срещу него товарен автомобил „МАН“, а след него и с „Ягуар Х Тайп“. Автомобилът на обвиняемата бил напълно деформиран.  \r\nВследствие на нарушаването на правилата за движение от страна на обвиняемата М.К. било предизвикано пътно-транспортно произшествие, довело до причиняване на средни телесни повреди на пътуващите с нея Т.Б. и К.С., както и на возещата се в „Ягуар Х Тайп“ – Д.Б.  \r\nПредстои наказателното производство срещу М.К. да продължи в съда.", "date": "2019.05.22", "title": "Благоевград: Повдигнато е обвинения срещу 19-годишно момиче, предизвикало катастрофа, при която са пострадали трима пътници"}
{"url": "http://www.focus-news.net/news/2019/05/22/2661137/ministar-nikolina-angelkova-pred-uchenitsi-v-pirdop-podgotovkata-v-profesionalnite-gimnazii-po-turizam-e-klyuchova-za-razvitieto-na-sektora.html", "text": "Вашата работа е ключова за устойчивото развитие на туризма и ние ще продължим да насърчаваме усилията за висококвалифицирана подготовка на рецепционисти, бармани, готвачи и други изпълнителски кадри. Всички те дават съществен принос за формиране имиджа на страната като конкурентна и търсена дестинация. Това заяви в Пирдоп министърът на туризма Николина Ангелкова на среща с преподаватели и ученици от Професионалната гимназия по туризъм и хранителни технологии \"Никола Димов\" в града, съобщиха от  пресцентъра на Министерството на туризма.   \r\nМинистър Ангелкова подчерта голямото значение, което ведомството отдава на пряката връзка с професионалните гимназии, които с помощта на съвременните технологии и дуалното обучение формират специалисти според критериите на международните стандарти. Кадровият въпрос в туризма е сред  приоритетите в управленската политика на третия кабинет на премиера Борисов. Много ще се радвам да стартираме конкретни инициативи в тази посока, съобщи министърът и подчерта активното партньорство с Министерството на образованието и науката и с Министерството на труда и социалната политика за съвестни мерки срещу кадровия дефицит. \r\nТя изтъкна също добрите и дългогодишни традиции в училището, които се надграждат с всяка нова година, и обърна внимание върху перспективите на Средногорието като дестинация за четири сезона. През 2018 г. в цялата Софийска област са реализирани общо близо 807 хил. нощувки в местата за настаняване с поне 10 легла, което е близо 9 на сто ръст спрямо 2017 г., стана ясно от думите й. \r\nМинистър Ангелкова припомни, че за да стимулира целогодишния туризъм, институцията създаде различни тематични дестинации – 8 културно-исторически, 12 винено-кулинарни и 7 балнео- и СПА. Туризмът е хоризонтален отрасъл и благодарение на правителствената политика, на подкрепата на бизнеса и местната власт България влезе в топ 5 в ЕС за реализирани нощувки. За първи път през 2018 г. преминахме границата от 9 млн. чуждестранни посещения, а приходите в сектора възлязоха на общо 8,5 млрд. лв. с ръст над 5%, посочи още тя. \r\nМинистърът акцентира върху инициативата „2019 – година на вътрешния туризъм“ и привличането на повече инвестиции, за което са нужни добре подготвени кадри. Тя пожела успех на преподавателите и възпитаниците на гимназията и ги призова да продължат да популяризират природните и културно-историческите забележителности в община Пирдоп, за да се утвърди като още по-атрактивен маршрут. \r\nПо-късно министър Ангелкова връчи грамота от Министерството на туризма на Ваня Сараджова-Момчилова, председател на Туристическото дружество „Паскал“ в Пирдоп, за неговия принос за развитието на туризма и по повод 95 години от създаването му. Церемонията се състоя в рамките на традиционните културни празници „Влайкови дни“ в града, които се провеждат за 27-и път и събират много гости и туристи. На срещите и тържеството присъства и кметът на община Пирдоп Ангел Геров.", "date": "2019.05.22", "title": "Министър Николина Ангелкова пред ученици в Пирдоп: Подготовката в професионалните гимназии по туризъм е ключова за развитието на сектора"}
{"url": "http://www.focus-news.net/news/2019/05/22/2661135/dimitar-nikolov-kmet-na-burgas-ofitsialno-ot-dnes-startira-remonta-na-emblemata-na-muzikalnoto-izkustvo-v-burgas-kontsertna-zala-prof-ivan-vulype.html", "text": "Официално от днес стартира ремонта на емблемата на музикалното изкуство в Бургас – Концертна зала „Проф. Иван Вульпе”. Това каза пред журналисти кметът на Бургас Димитър Николов, предаде репортер на  Радио „Фокус“ – Бургас . „Вече 7-8 години с директора на бургаската опера Александър Текелиев се борим да дадем нов живот на тази емблематична за бургазлии сграда. Оказа се, че общината не може да кандидатства и няколко пъти ни връщаха проектните предложения, защото сградата е държавна собственост. Мислихме варианти операта да прехвърли собствеността на общината. Накрая решихме община и държава, че това отчайващо състояние на тази сграда трябва да се прекрати. Лично според мен няма бургазлия, който през детството си да не е минавал през тази зала и да не е участвал в различни културни събития, затова и тя е такава сантиментална гордост на Бургас“, добави Николов. По думите му е правена обществена поръчка и договор с фирма е подписан.  „Сградата е много стара и е една от първите сгради в този район на Бургас, затова абсолютно всичко ще бъде подменено и се надявам до края на тази година ремонтът да приключи“, уточни Димитър Николов. \r\n„Искам да кажа, че това е дългоочакван, бленуван и мечтан миг освен от бургазлии, но и от всички музиканти, които работим в тази сграда, защото едва ли някой знае, че повечето репетиции на оркестъра се провеждат именно тук и условията са лоши, а от условията зависи дори и настроението, качеството на това, което ще направим и привличането на нови хора. Прекрасно е, че най-накрая след толкова чакане сградата ще бъде ремонтирана и приведена в нов вид“, добави директорът на операта и Концертна зала “Проф. Иван Вульпе” Александър Текелиев. \r\nМария КУРТЕВА", "date": "2019.05.22", "title": "Димитър Николов, кмет на Бургас: Официално от днес стартира ремонта на емблемата на музикалното изкуство в Бургас – Концертна зала „Проф. Иван Вульпе”"}
{"url": "http://www.focus-news.net/news/2019/05/22/2661117/mvnr-na-rusiya-molbite-na-kiev-kam-vashington-za-novi-sanktsii-sa-ogromna-greshka.html", "text": "Възможните обръщения на украинските власти към САЩ с молба за разширяване на санкциите срещу Русия е голяма грешка, написа в сряда на своята страница във „Фейсбук“ официалният представител на Министерството на външните работи на Русия Мария Захарова, цитирана от  ТАСС . \r\nКакто напомни дипломатът, по-рано медиите съобщиха, че новият началник на администрацията на президента на Украйна Андрей Богдан е разказал за обръщението на Владимир Зеленски към САЩ с призив за въвеждане на допълнителни ограничителни мерки спрямо Русия в отговор на това, че тя е игнорирала предложените от Киев инициативи и конкретно тези, относно освобождаването на задържаните след инцидента в Керченския пролив украински моряци. \r\n„Ограничителните мерки не са влияли и не влияят на взимането на решения от Русия. Причините са разяснявани нееднократно от руското ръководство – обърна внимание Захарова. – Обръщението към САЩ (ако е имало такова) с молба за въвеждане на „допълнителни ограничителни мерки“ за разрешаване на ситуацията със задържаните украински моряци е грешка. Голяма грешка“. \r\nКакто отбеляза официалният представител на руското МВнР, в хода на разговора си с журналистите, Богдан е заявил, че Киев ще се придържа политиката на „моркова и тоягата“ по отношение на Русия. „Интересно, а предните „дресировчици“ не са ли ви разказвали, как завършиха нещата при тях?“ – написа тя, като отбеляза, че „агресивните заявления, заплахите, шантажа и призивите към трети страни с цел натиск“ могат само да влошат ситуацията. \r\nЗахарова съобщи, че според нея Москва не е получавала от екипа на Зеленски предложенията, за които говори началникът на неговата администрация. „Ако има конкретни предложения от украинската страна, те ще бъдат разгледани. Досега не е имало. Но руската страна многократно обяснява последователността на действията по отношение на задържаните в Черно море украински моряци: разследването, съдът, решението на съда“, обясни дипломатът. \r\nТя призова новите украински власти да коментират отношението си към факта, че лодката Никопол, задържана в резултат на инцидента в Керченския проток, е имала документ със задачата за моряците да се придвижват тайно от Одеса до Бердянск, „като се фокусират върху осигуряването на подхода към Керч-Еникалския канал и преминавайки през него“. Освен това Киев трябва да говори за убийството на руснака Валерий Иванов в затвора на „родния на Андрей Богдан” Лвов, както и за позицията по случая на Кирил Вишински, главен редактор на „РИА Новости – Украйна“. \r\nПревод и редакция:", "date": "2019.05.22", "title": "МВнР на Русия: Молбите на Киев към Вашингтон за нови санкции са огромна грешка"}
{"url": "http://www.focus-news.net/news/2019/05/22/2661141/pregled-na-mezhdunarodnite-novini-do-18-chasa-agentsiya-fokus.html", "text": "На извънредно заседание в сряда, насрочено по инициатива на новия президент на Украйна Владимир Зеленски, Върховната Рада отказа да разгледа внесените от него два законопроекта за промени в избирателната система. Не бяха събрани достатъчно главое за внасяне на документи за разглеждането им от парламента, предава  ТАСС . \r\n„За съжаление, не успяхме да включим в дневния ред нито един от законопроектите“, заяви председателят на Радата Андрей Парубий след резултатите от съответните гласувания и закри заседанието. \r\nИнициативата на Зеленски за промяна на изборното законодателство получи подкрепата на само 92 депутати, а за процедурата за осъществяване на покупки за избирателната кампания – 127 гласа. \r\nТекстът на предложените от Зеленски промени в избирателния кодекс включваше намаляване на бариерата за влизане в парламента от 5% на 3%, както и преход от пропорционална мажоритарна система към изключително пропорционална избирателна система. Втората инициатива на държавния глава е техническа и се отнася до процедурите за възлагане на обществени поръчки по време на предизборната кампания. Основната дискусия обаче възникна на днешната среща по въпроса за партийните листи. \r\nПредседателят Андрей Парубий заяви, че текстът на законопроекта, който е влязъл в парламента, не включва въпроса за отворените списъци. Политикът заяви, че самият той е препрочитал законопроекта два пъти. „Бях изненадан и разочарован, че първата законодателна инициатива на президента Зеленски беше въвеждането на затворени партийни списъци. Преди няколко дни от тази трибуна имаше обещание за въвеждане на отворени списъци. Но за събаление, предложената ни система е с изцяло закрити партийни листи“- каза председателят. \r\nРъководителят на президентската администрация на Украйна Андрей Богдан заяви вечерта на 21 май, че Зеленски е за приемането на избирателен кодекс с отворени списъци, но това е „невъзможно поради позицията на депутатите от Радата“. В това отношение, добави той, има компромис по отношение на затворените списъци. „Промените в действащото законодателство чрез общо съгласие на ръководителите на фракции, депутати и настоящия президент ще се отнасят именно до изключването от текста на закона на правилото, регламентиращо мажоритарната система, както и намаляване на преходната бариера от 5 на 3%. Това е компромис“, обясни той. \r\nВъпреки това, както каза Нестор Шуфрич, депутат от „Опозиционната платформа - За живот“, в сряда по време на извънредно заседание на Радата, депутатите „цинично са измамили“ президента. „Ще кажа, че днес беше доста цинично да се обвинява някой за това, за което се договорихме вчера“, каза той. \"Ако сте се съгласили, че днес ще разгледаме такъв законопроект, не трябва да заблуждавате никого и веднага да кажете на президента, че не сте съгласни.“ \r\n***  Възможните обръщения на украинските власти към САЩ с молба за разширяване на санкциите срещу Русия е голяма грешка, написа в сряда на своята страница във „Фейсбук“ официалният представител на Министерството на външните работи на Русия Мария Захарова, цитирана от  ТАСС . \r\nКакто напомни дипломатът, по-рано медиите съобщиха, че новият началник на администрацията на президента на Украйна Андрей Богдан е разказал за обръщението на Владимир Зеленски към САЩ с призив за въвеждане на допълнителни ограничителни мерки спрямо Русия в отговор на това, че тя е игнорирала предложените от Киев инициативи и конкретно тези, относно освобождаването на задържаните след инцидента в Керченския пролив украински моряци. \r\n„Ограничителните мерки не са влияли и не влияят на взимането на решения от Русия. Причините са разяснявани нееднократно от руското ръководство – обърна внимание Захарова. – Обръщението към САЩ (ако е имало такова) с молба за въвеждане на „допълнителни ограничителни мерки“ за разрешаване на ситуацията със задържаните украински моряци е грешка. Голяма грешка“. \r\nКакто отбеляза официалният представител на руското МВнР, в хода на разговора си с журналистите, Богдан е заявил, че Киев ще се придържа политиката на „моркова и тоягата“ по отношение на Русия. „Интересно, а предните „дресировчици“ не са ли ви разказвали, как завършиха нещата при тях?“ – написа тя, като отбеляза, че „агресивните заявления, заплахите, шантажа и призивите към трети страни с цел натиск“ могат само да влошат ситуацията. \r\nЗахарова съобщи, че според нея Москва не е получавала от екипа на Зеленски предложенията, за които говори началникът на неговата администрация. „Ако има конкретни предложения от украинската страна, те ще бъдат разгледани. Досега не е имало. Но руската страна многократно обяснява последователността на действията по отношение на задържаните в Черно море украински моряци: разследването, съдът, решението на съда“, обясни дипломатът. \r\nТя призова новите украински власти да коментират отношението си към факта, че лодката Никопол, задържана в резултат на инцидента в Керченския проток, е имала документ със задачата за моряците да се придвижват тайно от Одеса до Бердянск, „като се фокусират върху осигуряването на подхода към Керч-Еникалския канал и преминавайки през него“. Освен това Киев трябва да говори за убийството на руснака Валерий Иванов в затвора на „родния на Андрей Богдан” Лвов, както и за позицията по случая на Кирил Вишински, главен редактор на „РИА Новости – Украйна“. \r\n*** Лидерът на Движение „Самоопределение“ Албин Курти се срещна в сряда с лидера на Демократическата лига на Косово (ЛДК) Иса Мустафа, като двамата са обсъдили внасянето на вот на недоверие срещу правителството на премиера Рамуш Харадинай, предава държавната  „Радио и телевизия Косово“ . \r\n„Косово се нуждае от икономическо развитие, а не от институционална корупция“, написа Курти във „Фейсбук“, като добави, че гражданите на страната искат ново правителство, което ще бъде справедливо, а не такова, което увеличава дълга на държавата, злоупотребява с бюджета и банкрутира предприятията. \r\n„Разбрахме се да направим необходимите приготовления за сваляне на правителството“, поясни още политикът. \r\n***  Еролд Муслиу е назначен за директор на Агенцията за разузнаване от президента на Македония Стево Пендаровски, докато в същото време друг албанец - Блерим Колари, е назначен за съветник по сигурността, предава скопското електронно издание  „Фактор“ . \r\nМуслиу е завършил Факултета по сигурност в Скопие като един от най-успешните студенти и в началото на 2018 г. е един от кандидатите за директор на Дирекцията за сигурност и контраразузнаване (УБК). \r\nМуслиу бил незабавно назначен през 1994 г. в Дирекцията за сигурност и контраразузнаване и постепенно преминал през стълбището на йерархията като изключително ангажиран и голям професионалист. Със създаването на разузнавателната агенция той се превръща в разузнавач. \r\nТой е полиглот, говори много езици, интелектуалец сред специалистите по сигурността, а за него висши високопоставени служители от приятелските служби за сигурност открито изразяват мнение, че той е въплъщение на най-високия пример за специалист по сигурност и разузнаване. \r\nПрез 2011 г. той вече е един от кандидатите на президент на държавата, Георге Иванов, за директор на Агенцията за разузнаване. Той е безпристрастен кадър и досега служи като помощник в разузнавателната агенция. \r\n***  Изтребители от ВВС на САЩ са съпроводили два руски стратегически ракетоносеца Ту-95МС при полета им над Чукотско, Берингово и Охотско морета и по крайбрежието на Аляска, съобщи департаманета на информация и масови комуникации на руското министерство на отбраната, предава  РИА Новости . \r\nПродължителността на полета е била около 11 часа. \r\nПредставители на ведомството са подчертали, че пилотите от далечната авиация са действали в строго съответствие с международните правила за използване на въздушното пространство, като не са нарушили границите на друга държава. \r\nТова не е първата поява на Ту-95МС в този район за последните няколко дни. Така на 21 май четири стратегически ракетоносеца са изпълнили 12-часов полет по същия маршрут и в определени етапи са били съпровождани от изтребители F-22 Raptor на ВВС на САЩ. \r\nКакто съобщи Командването на въздушно-космическата отбрана на Северна Америка (NORAD) през изминалите дни самолети от ВВС на САЩ на няколко пъти са прихващали руски стратегически бомбардировачи Ту-95 и изтребители Су-35 в международното въздушно пространство около Аляска. \r\nРуската агенция отбелязва, че, на свой ред, чуждестранни разузнавателни самолети и дронове често се появяват в близост до руските граници и военни обекти: често те са забелязвани в Балтийско море, в района на Крим и Краснодарска област, както и недалеч от руските бази в Сирия. \r\n***  Министърът на отбраната на Турция Хулуси Акар заяви, че Анкара е изпратила военен персонал в Русия за провеждане на обучение по експлоатация на зенитно-ракетните системи (ЗРС) С-400, предава  ТАСС . \r\n„Изпратихме наши специалисти в Русия за обучение по експлоатацията на С-400, обучението започва от днес и ще продължи няколко месеца. \r\nЧислеността на персонала постоянно се променя заради различната специфика на екипите. Обичението вече започна и ще продължи в близките месеци“, отбеляза министърът, цитиран от вестник Milliyet. \r\n***  Командващият обединените сили на НАТО и САЩ в Неапол Джеймс Фого ще пристигне на визита в Прищина в сряда, предава държавната  „Радио и телевизия Косово“ (RTK) . \r\nВоенният ще посети Министерството на отбрната на Косово, където ще се срещне с министъра Рустем Бериша и командващият Косовските сили за сигурност Рахман Рама. \r\n***  British Steel фалира в сряда след разговори в последния комент с правителството на Великобритания, на които не е постигнато разбирателство за финансово спасяване на компанията, предава  AFP . \r\n„Това са ужасяващи новини за хилядите работници“, заяви Тим Роуч, генерален секретар на профсъюза GMB. \r\n***  Франция е предложила временно да разположи на територията на Турция средства за противовъздушна отбрана (ПВО) – системите SAMP-T,  съобщи в сряда министърът на отбраната на Турция Хулуси Акар, предава  ТАСС . \r\n„Достигнахме определен етап в преговорите по тази тема. Те (Франция) предложиха да разплоложат в Турция системи SAMP-T. Ние продължаваме работата в това направление“, заяви министърът, цитиран от „Хюриет“. \r\nТой посочи,че в момента „в база Инджирлик е разпложена испанска система „Пейтриът“, а в Кахраманмараш – SAMP-T на Италия“. \r\nПо думите на Акар, френската страна е предложила да се изучат възможностите за разполагане на системи за ПВО в Инджирлик и Кахраманмараш. „Ако президентът на Турция сметне този вариант за приемлив, ние ще продължим работата в тази посока в потвърждение на добрата воля в отношенията с Франция“, съобщи министърът, като отбеляза, че в момента става дума за разполагане на една френска система. \r\nТАСС отбелязва, че SAMP-T е система за ПВО от ново поколение на френско-италианския консорциум Eurosam. По-рано Турция е разглеждала заявка на компанията в хода на впоследствие отменения търг за закупуване на средства за ПВО. Но Анкара е продължила вече в двустранен формат да изучава вариантите за сътрудничество в производството на тези системи. \r\nВъв връзка с това Акар заяви, че „се водят (предварителни) преговори с Eurosam“ за купуване и производство на SAMP-T. „Те ще продължат до октомври. Ако подготвителната работа се окаже успешна, след това ние ще започнем преговори за произовдството на системите“, съобщи министърът.", "date": "2019.05.22", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/22/2661139/evropeyski-izbori-2019-andrey-novakov-gerb-v-dospat-nikoy-ne-e-pravil-tolkova-mnogo-za-balgariya-kolkoto-gerb-i-zatova-zasluzhavame-da-sme-pobediteli-na-izborite.html", "text": "Пакетът „Мобилност“ не бе приет благодарение на българските евродепутати. Ние, от ГЕРБ, винаги сме били отговорни и не сме изпускали самолета си. Това каза кандидатът за евродепутат Андрей Новаков по време на среща с членове и симпатизанти на ГЕРБ в Доспат, съобщиха от пресцентъра на  БСП . Заедно с него в срещата участваха кандидатите за членове на ЕП Асим Адемов и Марин Захариев, а също така бившият евродепутат Владимир Уручев, председателят на Парламентарната група на ГЕРБ д-р Даниела Дариткова, областният ръководител на ГЕРБ в Смолян Николай Мелемов.  \r\nНоваков изтъкна, че за България никой никога не е направил повече, отколкото ГЕРБ - и затова партията трябва да е първа политическа сила на вота. \r\nАсим Адемов благодари на партия ГЕРБ, че му е дала възможност през последните две години да бъде от нейния отбор в Европейския парламент.  \r\n„Дадохме своя принос в Европа да се чува гласът на България. Бойко Борисов е с огромен авторитет в ЕС. Еврокомисарят ни е изключително авторитетна личност. Имах възможността да работя с прекрасни колеги. Шестимата бяхме един сплотен отбор“, отбеляза Адемов.  \r\n„Имаме много постижения във всички области. Но аз като учител с гордост мога да кажа – безпрецедентни инвестиции в сферата на образованието бяха направени от правителството на Бойко Борисов“, посочи Асим Адемов.    \r\nСпоред Марин Захариев още с влизането в града се вижда, че европейските средства са достигнали до Доспат.  „Трябва гордо да покажем това, което сме постигнали и не трябва да предаваме първенството на БСП. Сега е моментът да покажем, че сме с победителите, да направим и генерална репетиция за местния вот есента“, каза  Захариев.  \r\n„Радвам се, че предавам щафетата на най-силния отбор. Уверен съм, че на 26 май ще се поздравим с победата“, подчерта бившият евродепутат Владимир Уручев.", "date": "2019.05.22", "title": "Европейски избори 2019: Андрей Новаков, ГЕРБ в Доспат: Никой не е правил толкова много за България колкото ГЕРБ и затова заслужаваме да сме победители на изборите"}
{"url": "http://www.focus-news.net/news/2019/05/22/2661140/api-shofyorite-da-se-dvizhat-s-povisheno-vnimanie-ot-km-70-do-km-74-na-am-hemus-v-posoka-sofiya-poradi-pochistvane-na-neftoprodukti-ot-patnoto-platno.html", "text": "Шофьорите да се движат с повишено внимание от км 70 до км 74 на АМ \"Хемус\" в посока София. В участъка се извършва почистване на нефтопродукти от пътното платно. Това съобщиха от  Агенция „Пътна инфраструктура“ . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.22", "title": "АПИ: Шофьорите да се движат с повишено внимание от км 70 до км 74 на АМ \"Хемус\" в посока София, поради почистване на нефтопродукти от пътното платно"}
{"url": "http://www.focus-news.net/news/2019/05/22/2661142/shumen-kontsert-spektakal-s-blagodarnost-i-priznanie-kam-fikret-indzhe-se-provezhda-v-grada.html", "text": "Концерт-спектакъл по повод 70-годишнината на Фикрет Индже и в знак на благодарност и признание към дарителската му дейност е организиран в Шумен. Това съобщиха от  Община Шумен . Той се провежда в Драматично-кукления театър „Васил Друмев“. Гражданската инициатива бе представена от зам.-кмета по образование и култура Найден Косев и Дияна Христова, зам.-директор на театъра. „Това е човекът, който помага безрезервно на града, издига неговия имидж, осигурява работни места, популяризира ни в световен мащаб и привлича инвеститори. Няма сфера, на която да не е помогнал. Това е начин да изразим нашата благодарност“, каза зам.-кметът Найден Косев. Дияна Христова допълни, че бизнесменът вече е получил признанието на общината и на шуменци, а 70-годишнината му е повод за този подарък към него. „Затова решихме концертът да е под наслов „Човекът Фикрет Индже“. По време на спектакъла ще бъде представен филм за собственика на „Алкомет“ в две части. Свои изпълнения ще представят танцовият състав „Алумина“, хоровете „Бодра песен“ и „Родни звуци“, градският духов оркестър „Михаил Биков“, Симфониета Шумен, Роксана Богданова (роял) и балетният състав „Пицикато“. Концертът ще завърши с изпълнение на ансамбъл „Мадара“.", "date": "2019.05.22", "title": "Шумен: Концерт-спектакъл с благодарност и признание към Фикрет Индже се провежда в града"}
{"url": "http://www.focus-news.net/news/2019/05/22/2661134/aktsenti-v-sutreshniya-blok-dobro-utro-balgariya-po-radio-fokus-na-23-may.html", "text": "След пораженията от градушките по земеделските земи държавата обеща финансова помощ за всички засегнати производители, а министър Десислава Танева гарантира бързо решение за пострадалите. Колко ефективна е борбата с бедствието, споделена ли трябва да бъде финансовата страна на защитата и ще се постигне ли компромис между земеделския бранш и държавата? Търсим мнението на Димитър Мачуганов, производител от един от засегнатите след градушката райони-Ловеч и член на УС на НАЗ. Два дни преди изборите за ЕП проверяваме последните социологически проучвания. За кого са благосклонни данните и как се движеха електоралните нагласи през последния месец от старта на предизборната кампания? С прогноза за евентуалните победители разговаряме със социолога Ивелина Славкова. Ще гостуваме и на Чепеларе, за да разберем как градът ще отбележи деня на българската просвета и култура и на славянската писменост и празника на града - 24 май. Повече за планираните събития ще попитаме кмета Славка Чакърова. На 26 май ще бъде излъчен документалният филм „Срещи на първия ред: Красимир Узунов с полк. Борис Дрангов“. В минутите след 9.00 часа внимание към лентата насочва Ливия Нинова от Радио „Фокус“-Пирин  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.05.22", "title": "Акценти в сутрешния блок „Добро утро, България“ по Радио „Фокус“ на 23 май"}
{"url": "http://www.focus-news.net/news/2019/05/22/2661136/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-montana-sofiya-oblast-sofiya-plovdiv-pleven-shumen-troyan-vratsa.html", "text": "На  23 май 2019 г. кандидатите за евродепутати от листата на \"БСП за България\" ще посетят областите Монтана, София-област, София, Пловдив, Плевен, Шумен, Троян, Враца. Това съобщиха от пресцентъра на  БСП . \r\nСрещите ще се проведат в следната програма:  София-област \r\nВ 17:00 часа, в Елин Пелин, в местността Жерково, Петър Витанов ще взема участие в традиционни чествания. Монтана \r\nВ 11:00 часа, в град Бойчиновци, в кафето на центъра, Димитър Данчев ще се срещне с обществеността. В 17:00 часа, той ще проведе среща с жители в Клуба на БСП в село Якимово. Пловдив \r\nВ 18:00 часа, Тодор Стоилов и Цветелина Пенкова ще присъстват на спортен турнир на стадиона в село Катуница.  \r\nВ 18:00 часа, в град Пловдив, в галерия \"Трак акт\", Мариела Модева ще присъства на дискусия: \"Културно наследство на Пловдив - социални и цивилизационни аспекти\". Шумен   \r\nВ 12:00 часа, в град Нови пазар, в клуба на БСП, Момчил Неков ще се срещне с младежи от Нови пазар. В 16:00 часа, в село Хитрино, той ще се срещне с жители в читалището. В 18:00 часа, в град Шумен, в Областния предизборен щаб, Момчил Неков ще се срещне с младежи.  Троян \r\nВ 17:30 часа, в град Троян, ресторант \"България\", Деница Златева ще се срещне с обществеността. Враца \r\nВ 14:00 часа, в град Роман, в Клуба ва БСП, Иво Христов ще проведе среща с граждани.  \r\nВ 17:00 часа, в град Плевен, в Залата на читалище \"Съгласие\" Иво Христов и Елена Йончева ще се срещнат с обществеността. София \r\nВ 11:00 часа, в град София, район Люлин, ул. \"Панчо Владигеров\" 20, Петър Витанов, Деница Златева, Крум Дончев и Емил Георгиев ще се срещнат с граждани.  \r\nВ 20:00 часа, в район Нови Искър, село Войнеговци, Петър Витанов ще почете 75 години от гибелта на партизани от бригада \"Чавдар\" пред Паметника на загиналите партизани.", "date": "2019.05.22", "title": "Европейски избори 2019: Кандидатите за евродепутати от \"БСП за България\" ще посетят областите Монтана, София-област, София, Пловдив, Плевен, Шумен, Троян, Враца"}
{"url": "http://www.focus-news.net/news/2019/05/22/2661138/ministar-desislava-taneva-shte-otkrie-novoizgraden-komanden-punkt-za-protivogradova-zashtita-v-haskovo-na-23-may.html", "text": "Утре, 23 май 2019 г., (четвъртък), министърът на земеделието, храните и горите Десислава Танева ще открие новоизграден команден пункт за противоградова защита в Хасково. Това съобщиха от пресцентъра на  министерството . Пунктът включва 27 новоизградени ракетни площадки, разположени на територията на област Хасково. Събитието ще се проведе от 11.00 часа в Регионалната дирекция за борба с градушките в областния град на ул. „Освобождение“ № 57.  \r\nСлед официалното откриване, министър Танева ще посети ракетна площадка, разположена в землището на село Войводово.", "date": "2019.05.22", "title": "Министър Десислава Танева ще открие новоизграден команден пункт за противоградова защита в Хасково на 23 май"}
{"url": "http://www.focus-news.net/news/2019/05/22/2661144/ministar-danail-kirilov-zapozna-advokati-s-merkite-za-podobryavane-na-registarnite-proizvodstva-v-agentsiya-po-vpisvaniyata.html", "text": "Агенцията по вписванията ще публикува на 17 юни т.г. методически указания за работата на длъжностните лица по регистрацията (ДЛР) на базата на готвен в момента анализ. Това стана ясно днес по време на срещата в Министерството на правосъдието на министър Данаил Кирилов и Омбудсмана на Република България Мая Манолова с представители на Фейсбук общност на българските адвокати (ФОБА). Това съобщиха от пресцентъра на  Министерство на правосъдието . \r\nПо време на дебата адвокатите дадоха конкретни примери за проблеми в регистърните производства и главно с постановяване на откази за вписване, такси и разходи в производствата, уеднаквяване на практиката и прозрачност.   \r\nМинистър Кирилов запозна адвокатите с предприетите от началото на годината мерки за  уеднаквяване на практиката на ДЛР и подобряване на контрола върху работата им. \r\nЕдна от тях е създаденият отдел „Анализ, методология и организация“, чиито основни функция и задача е да  събира, синтезира и анализира информацията относно постановени откази на длъжностни лица по регистрацията, както и на информация за постановени съдебни решения по обжалвани пред съда откази.  \r\nЦелта е на база на тези анализи, Агенцията по вписванията периодично да изготвя предложения за изменение и допълнение на нормативни актове, свързани с дейността на длъжностните лица по регистрация. \r\nСъздаден е и отдел „Административно – наказателна дейност“, чиято функция е налагане на административни наказания и ангажиране на административно наказателна отговорност, включително и на длъжностните лица по регистрация, в случаите на неправомерно постановени откази или извършени вписвания.  \r\nС цел предотвратяване на порочни практики е въведен и принципът на случайно разпределяне на заявленията от информационната система на длъжностни лица по регистрацията. Същият принцип е въведен и по отношение на разпределяне на заявленията след дадени указания за отстраняване на нередности, каза още правосъдният министър. \r\nТой покани представителите на  ФОБА да вземат участие в заседания на сформирания наскоро консултативен съвет към Агенцията по вписванията по темите за развитието на регистърните производства. \r\nМинистър Кирилов изрази готовност за дебат по преодоляване на срещаните проблеми. \r\nОмбудсманът Мая Манолова потвърди готовността си да предложи законодателни промени за възстановяване на съдебните разноски при незаконосъобразни откази, постановени от служители на Агенцията. Тя настоява още в закона изрично да се въведе и задължение ръководството на Агенцията да предприеме мерки за уеднаквяване на практиката на длъжностните лица по регистрацията. \r\nВ заключение адвокатите благодариха за срещата и заявиха, че ще предоставят конкретни предложения за подобряване на регистърното производство.", "date": "2019.05.22", "title": "Министър Данаил Кирилов запозна адвокати с мерките за подобряване на регистърните производства в Агенция по вписванията"}
{"url": "http://www.focus-news.net/news/2019/05/22/2661143/evropeyski-izbori-2019-bsp-signalizira-prokuraturata-za-predizborni-narusheniya-vav-vidin-i-borovan-obzor.html", "text": "БСП сигнализира прокуратурата за предизборни нарушения във Видин и Борован. За тях разказаха на пресконференция Димитър Велков от БСП – Видин и Петър Станев от БСП – Борован. По информация на левицата във Видин е иззета от полицията и преснимана протоколната книга от клуб на партията. От БСП обърнаха внимание на медиите, че в тази книга се съдържат данни за членовете на СИК от квотата на партията, както и че след това председателят на основната партийна организация e привикван в Районното управление на МВР да дава обяснения. Другият случай в Борован касае забрана на БСП да разполага предизборна шатра.  Заместник-председателят на БСП Кирил Добрев  коментира, че БСП ще сигнализира прокуратурата за случаите във Видин и Борован и разкри още един в Любимец, където е монтирана камера пред клуба на партията. \"Вследствие на тези атаки се отказват членове и симпатизанти на БСП, които трябва да гарантират за честността на изборите. Отказват се хора - председатели на комисии\", посочи Добрев. Той обърна внимание, че преди седмица е направена оперативка в областните дирекции на МВР във Видин, Враца и Монтана и че на всички шефове на районни управления им е дадена ясна задача какво и как трябва да работят в изборния процес. По думите му МВР не просто не подсигурява честните избори, а взима страна на една политическа сила. Добрев обясни, че всички са предупредени, че ако не спечели ГЕРБ – ще бъдат разформировани на други места по страната. Добрев попита вътрешния министър в колко клуба на ГЕРБ е влязъл, колко предупредителни протокола е написал на председатели на ГЕРБ, проведени ли са инструктажи на кметове на ГЕРБ. „Може би е написан протокол на министър-председателя, който от една седмица е иззел кампанията си в свои ръце“, допълни Кирил Добрев. Според него моделът Ценко Чоков за изборите в Галиче се изпълнява от държавата.  \r\nПресконференцията бе анонсирана в телевизионно участие на  лидера на БСП Корнелия Нинова  по-рано през деня.  Нинова посочи, че има притеснения за това как ще протекат изборите и алармира за натиск, използване на страх, както и на службите на МВР. „Вече имаме такава информация и днес ще огласим конкретни случаи. Ще сигнализираме както нашите органи, така евентуално и европейските посланици. Държим на абсолютно демократични и прозрачни избори. Знаете, че сме ангажирани да правим паралелно преброяване - застъпници, наблюдатели навсякъде, но вече постъпват сигнали от страната за използване на Районни управления на МВР за страх, за проверки на търговски проверки. Днес ще ги изнесем конкретно и по области“, обяви Нинова. Лидерът на БСП разясни, че това, което партията ще обяви не е предречената от Борисов афера „Костинброд 2“, а факти, сигнали и информация от хора от цялата страна, които се притесняват от този натиск върху тях.  \r\nДеница КИТАНОВА", "date": "2019.05.22", "title": "Европейски избори 2019: БСП сигнализира прокуратурата за предизборни нарушения във Видин и Борован (ОБЗОР)"}
{"url": "http://www.focus-news.net/news/2019/05/22/2661150/magazin-severna-makedoniya-sramota-ako-iskate-da-posetite-tsarkva-v-skopie-tryabva-da-si-platite-karta.html", "text": "Както се оплакват туристите, в Скопие входът в някои от религиозните сгради се таксува, предава македонското електронно издание  “Магазин“ . Из социалните мрежи тези дни се разпространи снимка, на която много ясно се вижда, че входът за църквата “Св. Андрей” на Матка се таксува входна такса от 60 денара. \r\nВярващите са изнервени от този акт и казват, че е неразбираемо как могат да бъдат начислявани такси за църкви, където хората идват доброволно. Съобщава се, че по този начин вместо да са привлечени да посещават религиозни сгради, ги кара да се отдалечават от църквите. \r\nМедията предава, че това не е пример само в тази църква, защото в повечето в Охрид има входна такса, особено за чужденци, за които картата е два пъти по-висока. \r\n„Св. Андрей” е манастир на езерото Матка, на 17 км от Скопие, в дефилето на река Треска. Той е скрит между стръмни и високи скали и е един от малкото манастири, в които са запазени повечето от надписите от времето на издигането и стенописите на църквата, важни за нейната история. Той е посветен на апостола Андрей.", "date": "2019.05.22", "title": "„Магазин“ (Северна Македония): Срамота: ако искате да посетите църква в Скопие, трябва да си платите карта"}
{"url": "http://www.focus-news.net/news/2019/05/22/2661148/evropeyski-izbori-2019-v-obshtina-peshtera-se-priemat-za-transportirane-na-nezryashti-i-trudno-podvizhni-hora-do-izbiratelnite-sektsii-na-26-may.html", "text": "В Община – Пещера се приемат за транспортиране на незрящи и трудно подвижни хора до избирателните секции на 26 май, съобщиха от пресцентъра на  Общината .  Във връзка с чл.234, ал.1 от Изборния кодекс и Решение №173-ЕП/17.04.2019 г. на ЦИК, за обезпечаване възможността за придвижване на избиратели с увредено зрение или със затруднения в придвижването да гласуват при произвеждане на изборите за членове на Европейския парламент от Република България, насрочени за 26.05.2019 г. се приемат заявки за транспортиране. Транспортът ще бъде на разположение от 7.00 до 19.00 часа на 26 май.", "date": "2019.05.22", "title": "Европейски избори 2019: В Община Пещера се приемат за транспортиране на незрящи и трудно подвижни хора до избирателните секции на 26 май"}
{"url": "http://www.focus-news.net/news/2019/05/22/2661147/sliven-shedyovarat-na-imre-kalman-temenuzhkata-ot-monmartar-v-izpalnenie-gostuva-v-grada-na-6-yuni.html", "text": "Шедьовърът на Имре Калман „Теменужката от Монмартър” в изпълнение на Музикално-драматичен театър „К. Кисимов“ – Велико Търново ще гостува в Сливен, съобщиха от пресцентъра на  Община Сливен . \r\n„Теменужката от Монмартър” е призната от световната музикална критика за най-зрялата творба на Краля на оперетата – австро-унгареца Имре Калман. Това произведение е поставило основите на жанра мюзикъл. Първата премиера се е състояла в оперетния театър „Йохан Щраус” във Виена на 20 март 1930 г. и от тогава не слиза от световните музикални сцени. \r\nЗа първи път в България тя ще бъде представена в оригиналната версия на Юлиус Брамер и Алфред Грюнвалд, които са автори на либретото. \r\nДве солистки от екипа на театъра се превъплъщават в образа на бедното момиче, което от улична цветарка и певица от квартала на парижката бохема Монмартър се превръща в истинска оперетна звезда. \r\nСпектакълът ще се състои от 19.00 часа на 6 юни в зала „Сливен“.", "date": "2019.05.22", "title": "Сливен: Шедьовърът на Имре Калман „Теменужката от Монмартър” в изпълнение гостува в града на 6 юни"}
{"url": "http://www.focus-news.net/news/2019/05/22/2661146/evropeyski-izbori-2019-asim-ademov-v-s-borino-istinski-tolerantnata-partiya-v-balgariya-e-gerb.html", "text": "Аз  съм един обикновен български учител, който е отдал целия си житейски път на това да обучава децата на любов към словото, към българския език, към българските автори. Докато нямаше ГЕРБ в тези региони не можеше да се говори за европейски проекти, но сега е различно. Истински толерантната партия в България е ГЕРБ. Аз  съм един скромен пример за това. Това каза кандидатът за евродепутат с номер 4 в листата на ГЕРБ и СДС за евровота Асим Адемов по време на среща с жители на с. Борино, съобщиха от  пресцентъра на ГЕРБ.  Заедно с него бяха и кандидатите за членове на ЕП Андрей Новаков и Марин Захариев, бившият евродепутат Владимир Уручев, председателят на Парламентарната група на ГЕРБ д-р Даниела Дариткова, областният ръководител на ГЕРБ в Смолян Николай Мелемов.  \r\nПо думите на Андрей Новаков хората в Борино имат две достатъчно сериозни причини да гласуват. Първата - заради Марин Захариев, който е от Смолян и когото познават от години. Втората - заради Асим Адемов, който е мюсюлманин като повечето жители на общината.  \r\nСпоред Марин Захариев предстоящият вот е избор за европейското развитие на България. Той припомни, че докато при БСП спират европейските фондове за България, при ГЕРБ няма спряно нито едно евро. По думите му в Европа вече не гледат на нас като на една малка страна. „В наше лице виждат предвидимост, ясни правила и хора, които умеят да управляват качествено европроекти“, допълни Захариев.", "date": "2019.05.22", "title": "Европейски избори 2019: Асим Адемов в с. Борино: Истински толерантната партия в България е ГЕРБ"}
{"url": "http://www.focus-news.net/news/2019/05/22/2661133/tass-radata-otkaza-da-razgleda-parvite-zakonoproekti-na-zelenski.html", "text": "На извънредно заседание в сряда, насрочено по инициатива на новия президент на Украйна Владимир Зеленски, Върховната Рада отказа да разгледа внесените от него два законопроекта за промени в избирателната система. Не бяха събрани достатъчно главое за внасяне на документи за разглеждането им от парламента, предава  ТАСС . \r\n„За съжаление, не успяхме да включим в дневния ред нито един от законопроектите“, заяви председателят на Радата Андрей Парубий след резултатите от съответните гласувания и закри заседанието. \r\nИнициативата на Зеленски за промяна на изборното законодателство получи подкрепата на само 92 депутати, а за процедурата за осъществяване на покупки за избирателната кампания – 127 гласа. \r\nТекстът на предложените от Зеленски промени в избирателния кодекс включваше намаляване на бариерата за влизане в парламента от 5% на 3%, както и преход от пропорционална мажоритарна система към изключително пропорционална избирателна система. Втората инициатива на държавния глава е техническа и се отнася до процедурите за възлагане на обществени поръчки по време на предизборната кампания. Основната дискусия обаче възникна на днешната среща по въпроса за партийните листи. \r\nПредседателят Андрей Парубий заяви, че текстът на законопроекта, който е влязъл в парламента, не включва въпроса за отворените списъци. Политикът заяви, че самият той е препрочитал законопроекта два пъти. „Бях изненадан и разочарован, че първата законодателна инициатива на президента Зеленски беше въвеждането на затворени партийни списъци. Преди няколко дни от тази трибуна имаше обещание за въвеждане на отворени списъци. Но за събаление, предложената ни система е с изцяло закрити партийни листи“- каза председателят. \r\nРъководителят на президентската администрация на Украйна Андрей Богдан заяви вечерта на 21 май, че Зеленски е за приемането на избирателен кодекс с отворени списъци, но това е „невъзможно поради позицията на депутатите от Радата“. В това отношение, добави той, има компромис по отношение на затворените списъци. „Промените в действащото законодателство чрез общо съгласие на ръководителите на фракции, депутати и настоящия президент ще се отнасят именно до изключването от текста на закона на правилото, регламентиращо мажоритарната система, както и намаляване на преходната бариера от 5 на 3%. Това е компромис“, обясни той. \r\nВъпреки това, както каза Нестор Шуфрич, депутат от „Опозиционната платформа - За живот“, в сряда по време на извънредно заседание на Радата, депутатите „цинично са измамили“ президента. „Ще кажа, че днес беше доста цинично да се обвинява някой за това, за което се договорихме вчера“, каза той. \"Ако сте се съгласили, че днес ще разгледаме такъв законопроект, не трябва да заблуждавате никого и веднага да кажете на президента, че не сте съгласни.“ \r\nПревод и редакция:", "date": "2019.05.22", "title": "ТАСС: Радата отказа да разгледа първите законопроекти на Зеленски"}
{"url": "http://www.focus-news.net/news/2019/05/22/2661149/vitseprezidentat-iliyana-yotova-obsadi-s-ministara-na-vatreshnite-raboti-mladen-marinov-problemite-na-chuzhdestrannite-studenti-s-balgarski-proizhod.html", "text": "Вицепрезидентът Илияна Йотова се срещна с министъра на вътрешните работи Младен Маринов и директора на Дирекция „Миграция“ към МВР Николай Николов във връзка с подготвяния от нея национален форум за чуждестранните студенти с български произход, които се обучават в български висши учебни заведения по ПМС №103 и №228. Това съобщиха от  прессекретариата на държавния глава . Такава работна среща вчера беше проведена от вицепрезидента Йотова и с министъра на образованието Красимир Вълчев. \r\nИлияна Йотова участва в редица Студентски лаборатории „Перспектива за развитие с българска диплома“, на които студентите от чужбина с български произход споделиха своите проблеми. Въз основа на изводите от Студентските лаборатории екипът на вицепрезидента изготви предложения за промени, които да уреждат по-добре статута на сънародниците ни зад граница, които желаят да продължат образованието си във висши училища в България. Тези предложения Илияна Йотова ще представи на планираната от нея национална среща за проблемите на чуждестранните студенти с български произход. На нея ще присъстват представители на всички институции, имащи отношение по темата, представители на академичните ръководства на университетите и на студентите, както и на работодателските организации.", "date": "2019.05.22", "title": "Вицепрезидентът Илияна Йотова обсъди с министъра на вътрешните работи Младен Маринов проблемите на чуждестранните студенти с български произход"}
{"url": "http://www.focus-news.net/news/2019/05/22/2661145/evropeyski-izbori-2019-v-dupnitsa-shte-se-provede-obuchenie-na-sektsionnite-izbiratelni-komisii-za-predstoyashtite-izbori-za-chlenove-na-evropeyskiya-parlament.html", "text": "В Дупница ще се проведе обучение на секционните избирателни комисии за предстоящите избори за членове на Европейския парламент. Това съобщиха за  Радио „Фокус” – Кюстендил  от Районна избирателна комисия – Кюстендил. Обучението ще се състои от 17.00 часа на 23 май в заседателната зала на Община Дупница. Обучители от страна на Районната избирателна комисия ще бъдат Десислава Стоянова и Камелия Петрова. На 23 май ще бъде обучението и за членовете на секционните избирателни комисии в Сапарева баня. То ще се проведе в залата на читалище „Просветен лъч”. С това ще завършат всички планирани обучения на съставите на секционните избирателни комисии на територията на област Кюстендил. За територията на община Дупница са сформирани 75 секционни избирателни комисии, а за Сапарева баня – 9. \r\nВенцеслав ИЛЧЕВ", "date": "2019.05.22", "title": "Европейски избори 2019: В Дупница ще се проведе обучение на секционните избирателни комисии за предстоящите избори за членове на Европейския парламент"}
{"url": "http://www.focus-news.net/news/2019/05/22/2661155/penka-ignatova-obshtina-veliko-tarnovo-s-kokteyl-za-direktori-i-uchiteli-golyam-praznik-i-shestvie-shte-otbelezhim-24-may.html", "text": "Коктейл с директори и учители от образователните институции от Великотърновска община организира в навечерието на 24 май кметът на старата столица инж. Даниел Панов. Това каза в предаването  „Царевград Търнов – славата и величието на България“  на  Радио „Фокус“  Пенка Игнатова, директор Дирекция „Образование, младежки дейности и спорт“. Тя уточни, че в събитието ще се включат над 300 души, сред които ръководители и преподаватели от училища и детски градини. „Срещата ще е днес, от 20.00 часа, в хотел „Янтра“. На нея ще бъдат отличени петима учители, които през учебната 2018/2019 година са придобили докторска степен. Те ще се получат Старопрестолна грамота и букет от  инж. Панов. Същевременно имаме и директор, на който предстои пенсиониране. Той също ще получи Старопрестолна грамота, както и почетния знак на кмета.  Това е инж. Марин Цонев, директор на Професионалната гимназия по геодезия и архитектура“, разказа още Пенка Игнатова.  \r\nОсвен това Велико Търново ще отбележи тържествено и Деня на българската просвета, култура и писменост – 24 май. Голямо шествие ще премине по улиците на града, а в него се очаква да се включват над 1000 деца, ученици, студенти, учители и преподаватели, дейци на културата и изкуствата, жители на старата столица и гости от България и чужбина. \r\nЛуиза ТРАНЧЕВА", "date": "2019.05.22", "title": "Пенка Игнатова, Община Велико Търново: С коктейл за директори и учители, голям празник и шествие ще отбележим 24 май"}
{"url": "http://www.focus-news.net/news/2019/05/22/2661151/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление – Велико Търново. Условията за пътуване в региона са нормални. Времето е предимно ясно, а настилките – сухи. За изминалото денонощие няма регистрирани тежки инциденти, нови въведени забрани – също. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. В Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.22", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/05/22/2661154/kyustendil-s-praznichen-parad-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празничен парад в Кюстендил ще бъде отбелязан Денят на българската просвета и култура и на славянската писменост. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Шествието ще започне от 11.00 часа на площад „Велбъжд”. В него ще се включат на представители от детски градини, училища, народни читалища и културни институции от община Кюстендил. В рамките на програмата ще бъдат наградени петима учители от Регионално управление на образованието – Кюстендил. Празникът ще завърши със съвместно изпълнение на химна „Върви народе възродени” от вокални групи от пет училища на територията на община Кюстендил. \r\nВенцеслав ИЛЧЕВ", "date": "2019.05.22", "title": "Кюстендил: С празничен парад в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/22/2661152/ministar-mladen-marinov-do-momenta-ima-sedem-dosadebni-proizvodstva-za-narusheniya-svarzani-s-izborniya-protses-vsekidnevno-poluchavame-signali-ot-tsyalata-strana.html", "text": "До момента има седем досъдебни производства за различни нарушения, свързани с изборния процес. Това каза министърът на вътрешните работи Младен Маринов пред журналисти след среща с вицепрезидента Илияна Йотова, предаде репортер на  Агенция „Фокус“ .  „Някои от тях са за нарушаване на физическата цялост на офиси и помещения на политически партии, други са свързани със сигнали за подготовка и действия за нарушаване на изборните правила. Всекидневно получаваме сигнали от цялата страна“, допълни той. „Предупредителните протоколи се издават на база на информация и сигнали. Сами по себе си те са средство за предупреждение за евентуална подготовка за извършване на престъпление и не носят правни последствия, ако не бъде извършено такова. Ние издаваме предупредителни протоколи на физически лица.  За 2017 година предупредителните протоколи бяха около 3 хиляди и петстотин, към този момент от доклада са около хиляда и двеста“, каза още Маринов. \"Издадени са съответните заповеди и ние спазваме стриктно закона и нашите правомощия като институция, която трябва да гарантира добър обществен ред и охрана на изборните секции и нормалното протичане на изборния ден\", каза още Младен Маринов. \"Още от самото начало сме създали необходимата организация със съответните нормативни документи, включително и срещи с ЦИК и главния прокурор“, подчерта той.  „Всичко, което сме извършили до момента е на база реално подадени сигнали. Те са докладвани в компетентните прокуратури, извършена е проверка и съобразно резултата от тази проверка или са прекратени или е продължена работата около изясняване на всички факти и обстоятелства“, обясни още той.    \r\nТеодора ПАТРОНОВА", "date": "2019.05.22", "title": "Министър Младен Маринов: До момента има седем досъдебни производства за нарушения, свързани с изборния процес - всекидневно получаваме сигнали от цялата страна"}
{"url": "http://www.focus-news.net/news/2019/05/22/2661156/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.22", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/05/22/2661158/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.05.22", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/05/22/2661163/sliven-pochistvat-se-otvodnitelnite-saorazheniya-v-grada.html", "text": "Продължава превантивното почистване на отводнителни канали и шахти на територията на град Сливен. Това съобщиха от пресцентъра на  Община Сливен . \r\nДейности се извършват и по главната улица. Заместник-кметът Румен Иванов коментира, че действията се налагат заради променливите метеорологични условия и проливните дъждове. \r\nОт Общинско предприятие „Озеленяване“ продължават с почистването на отводнителните съоръжения.", "date": "2019.05.22", "title": "Сливен: Почистват се отводнителните съоръжения в града"}
{"url": "http://www.focus-news.net/news/2019/05/22/2661160/vidin-vazstanovyavat-sinagogata-v-grada-s-evropeysko-finansirane-ot-operativna-programa-regioni-v-rastezh-2014-2020-g.html", "text": "Одобрен е първият проект с комбинирано финансиране по Оперативна програма „Региони в растеж“  2014-2020 г. за „Реставрация и адаптация на синагога – Видин в туристически обект „Културен център „Жул Паскин“. Това съобщиха от пресцентъра на  Министерството на регионалното развитие и благоустройство .  \r\nПроектът ще получи подкрепа чрез безвъзмездна финансова помощ и финансови инструменти. Безвъзмездната финансова помощ  на стойност 8,2 млн. лв. се предоставя по линия на процедурата „Развитие на туристически атракции“ по Приоритетна ос 6 „Регионален туризъм“ на ОПРР. Кредитът в размер на 1, 5 млн. лв. е предоставен от фонд посредника за регион Север - „Регионален фонд за градско развитие“ (РФГР). \r\nПроектът цели Синагогата във Видин да бъде възстановена и превърната в Културен център „Жул Паскин“. Това е втората по големина синагога в България след тази в София. Построена е през 1894 г. след като старият еврейски храм в града е бил разрушен по време на Руско-турската война (1877-1878).  \r\nДейностите по проекта са насочени към реставриране и социализиране на сградата на Синагогата и имота, в който се намира, обединяващ функции на музей, изложбено пространство, многофункционална зала за събития и прилежащия парк. Множеството други исторически обекти на територията на стария град във Видин ще бъдат оживени и така ще се създаде завършен туристически продукт. В обхвата на този туристически ареал попадат също средновековната крепост  „Баба Вида“, молитвени храмове, еднофамилни жилищни сгради от началото на XIX в., Крайдунавският парк и река Дунав. \r\nПриоритетната ос 6 на ОПРР е насочена към реставрация, консервация, опазване, популяризиране и развитие на културното наследство чрез развитие на изцяло завършени и интегрирани туристически продукти за недвижими културни ценности с категория „световно значение“ или „национално значение“. \r\nОсновната цел на финансовата подкрепа по Приоритетна ос 6 на ОПРР е развитието на конкурентноспособни туристически атракции, които допринасят за диверсификация на туристическия продукт, намаляване на териториалната концентрация и по-равномерно разпределение на ползите от туризма.", "date": "2019.05.22", "title": "Видин: Възстановяват синагогата в града с европейско финансиране от Оперативна програма „Региони в растеж“  2014-2020 г."}
{"url": "http://www.focus-news.net/news/2019/05/22/2661157/libertas-makedoniya-bryuksel-e-parvata-destinatsiya-na-makedonskiyat-prezident-pendarovski.html", "text": "Първата чуждестранна визита на новия президент на Македония Стево Пендаровски ще бъде в Брюксел и тя ще се проведе най-късно до 20 юни, като държавният глава ще бъде придружаван от министъра на външните работи Никола Димитров, предава скопското електронно издание „Либертас“. \r\nСъщо така, на брифинга си в сряда, Пендаровски подчерта, че не възнамерява да уволнява служители в кабинета си, извън компетенциите и законовите правомощия. \r\nТой заяви още, че офисът на президента и лидерът на опозицията Християн Микоски са в постоянна комуникация и скоро очаква среща. \r\nПревод и редакция:", "date": "2019.05.22", "title": "„Либертас“ (Македония): Брюксел е първата дестинация на македонският президент Пендаровски"}
{"url": "http://www.focus-news.net/news/2019/05/22/2661161/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътищата в област Благоевград са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и клони от дървета. През деня не са регистрирани тежки пътни инциденти. В област Благоевград не се извършват ремонтни дейности по пътната мрежа, заради които да са въведени ограничения за движението. \r\nНатоварен е трафикът и по главните улици и булеварди в Благоевград. Затруднено е движението на кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, на кръговото кръстовище на бул. „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, както и на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, а също и при новия светофар на улица „Славянска“. Градският транспорт се движи по разписание. Всички светофарни уредби в града са изправни. \r\nЛивия НИНОВА", "date": "2019.05.22", "title": "Благоевград: Интензивен е трафикът по автомагистрала „Струма“, главен път Е-79 и второкласен път 19"}
{"url": "http://www.focus-news.net/news/2019/05/22/2661165/gabrovo-propadnal-uchastak-zatrudnyava-dvizhenieto-po-patya-mezhdu-oblastniya-grad-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на май, съобщиха за  Радио „Фокус“ – Велико Търново  от Областно пътно управление – Габрово. Времето в региона е предимно ясно и слънчево. Настилките са сухи. За изминалото денонощие не са регистрирани и тежки инциденти. Пропаднал участък затруднява движението и между селата Селище и Стоките при  км 11+675. Мястото е обезопасено и сигнализирано, а укрепването ще продължи до 31 май. Ремонтни дейности се извършват по пътя между Севлиево и село Драгановци в участъка от км 0+000 до км 14+600. Срокът за приключване на преасфалтирането в региона е 22 юни. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. В прохода Шипка остава в сила забраната за тежкотоварни автомобили над 12 тона. \r\nЛуиза ТРАНЧЕВА", "date": "2019.05.22", "title": "Габрово: Пропаднал участък затруднява движението по пътя между областния град и връх Шипка"}
{"url": "http://www.focus-news.net/news/2019/05/22/2661162/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-na-gkpp-dunav-most-1-i-dunav-most-2.html", "text": "Интензивен е трафикът за товарни автомобили  на изход на ГКПП „Капитан Андреево“, ГКПП „Лесово“ и на ГКПП „Дунав мост 1“ и Дунав мост 2“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 18.00 часа. \r\nНа ГКПП Лесово ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.05.22", "title": "ГД „Гранична полиция“: Интензивен е трафикът за товарни автомобили  на изход на ГКПП „Капитан Андреево“, ГКПП „Лесово“ и на ГКПП „Дунав мост 1“ и Дунав мост 2“"}
{"url": "http://www.focus-news.net/news/2019/05/22/2661167/smolyan-suhi-i-normalno-prohodimi-sa-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи. Пътните настилки са сухи. През деня не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3.5 тона. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е  интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.22", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2019/05/22/2661166/bisofiya-ibevropeyski-izbori-2019-velizar-enchev-bsp-gerb-e-sinonim-i-simvol-na-koruptsiyata.html", "text": "За 10 години авторитарно управление на кабинета \"Борисов\" се сблъскваме с неработещо правосъдие и корумпирана система. Това заяви пред БТВ кандидатът за евродепутат от \"БСП за България\" Велизар Енчев, съобщиха от пресцентъра на  БСП . \"Случилото се с къщите за гости ще удари България по два начина. Първо- ще връщаме пари и второ- ще платим глоба. Защото ГЕРБ е партията на българската корупция. За 10 години намаляха 10 пъти чуждите инвестиции у нас. Налице е най-голямото обедняване на българите за последните 30 години\", каза още Енчев. Той добави, че сме най-бедната и болна нация в Европа. Кандидатът за евродепутат от \"БСП за България\" припомни, че австрийското правителство падна заради корупционен скандал, а в България това не се случва. \"Ако сравним премиерите на България и Австрия, ще видим двойните стандарти на г-н Борисов\", каза още Енчев. Той се обяви против санкциите срещу Русия и припомни, че големите европейски страни увеличават търговията си с руската страна.  \r\nНа въпрос- дали можем да преборим корупцията и да превърнем страната ни в едно по-добро място, Велизар Енчев каза, че докато ГЕРБ управляват и дума не може да става за това. \"Самата партия ГЕРБ е синоним и символ на корупцията. Във всички места, които посетих през последните дни, присъстват две думи - страх и гняв. Страх от административен тормоз и терор от местните феодали на ГЕРБ и гняв от олигархична им структура, която ни направи най -бедните в ЕС. И само гласуването с бюлетина №18 на изборите дава алтернатива на този мафиотски модел\", заключи Велизар Енчев.", "date": "2019.05.22", "title": "Европейски избори 2019: Велизар Енчев, БСП: ГЕРБ е синоним и символ на корупцията"}
{"url": "http://www.focus-news.net/news/2019/05/22/2661168/ministar-mladen-marinov-nyamame-danni-ubietsat-ot-kostenets-da-e-napuskal-stranata.html", "text": "Нямаме данни убиецът от Костенец да е напускал страната. Това каза министърът на вътрешните работи Младен Маринов пред журналисти, предаде репортер на  Агенция „Фокус“ . „Колегите продължават работата по случая в Костенец. Проверяват се всекидневно сигнали. По наши данни убиецът е в България. Нямаме данни да е напуснал страната.  Ние сме длъжни да съсредоточим огромен ресурс на МВР там, за да осигурим сигурността на гражданите и по най-бързия начин да заловим извършителя“, обясни той.  „В момента имаме проблем, тъй като извършител на тежко престъпление не е приведен в ареста, но смятам, че колегите правят всичко възможно това да се случи, а не винаги това се случва с бързината, която ни се иска. Това не означава, че сме спрели да го търсим“, поясни Маринов.  На въпрос на журналисти относно претърсванията в къщите той поясни, че при всички положения първото, което се прави е да се спазва закона. „Колегите, за да влязат в жилище на гражданин, ако няма данни, че в момента не се извършва престъпление, трябва да стане със съгласието на гражданина“, обясни той.  Той поясни, че се работи и по версия, че братовчед е помощник на убиеца.  \r\nТеодора ПАТРОНОВА", "date": "2019.05.22", "title": "Министър Младен Маринов: Нямаме данни убиецът от Костенец да е напускал страната"}
{"url": "http://www.focus-news.net/news/2019/05/22/2661173/predstoyashti-mezhdunarodni-sabitiya-za-23-may-agentsiya-fokus.html", "text": "*** Европейски избори във Великобритания \r\n*** 70 години от създаването на ФРГ \r\n*** Заседание по делото срещу Борис Джонсън за предполагаемите му лъжи около Брекзит \r\n*** Протести срещу президента Жаир Болсонаро \r\n*** Очакват се резултатите от парламентарните избори \r\n***", "date": "2019.05.22", "title": "Предстоящи международни събития за 23 май ( Агенция „Фокус“)"}
{"url": "http://www.focus-news.net/news/2019/05/22/2661171/evropeyski-izbori-2019-denitsa-zlateva-bsp-evropa-tryabva-da-se-varne-kam-sotsialnite-si-koreni-i-da-bade-po-spravedliva.html", "text": "Няколко са най-важните послания от кампанията за предстоящите Европейски избори. Това каза в Благоевград кандидатът за евродепутат от листата на „БСП за България“ Деница Златева, предаде репортер на  Радио „Фокус“ – Пирин.  По думите й първото от тях е, че Европа се нуждае от промяна. „Европа трябва да се върне към социалните си корени, да бъде по-справедлива и по-социална. Ако искаме се бъдем равнопоставени европейци, то трябва да бъдем достойни българи и да се отнасяме с достойнство към всеки един български гражданин, да не го делим по политически пристрастия или по това в кой регион живее“, каза още Златева. Тя добави, че каквото има за големите градове като еврофондове и подпомагане, то трябва да има сеизмеримо и за малките градове, тоест да не се увеличават регионалните неравенства в България. „Третото и основно послание към всички, които искат да гласуват е да бъдат активни, защото колкото е далеч Европа, толкова са важни европейските избори, тъй като те са и избори за това – в каква посока ще се развива България. Ако искаме да има справедливост в България и в Европа, то трябва да бъдем активни и да гласуваме, а ние като политици да гарантираме на българските избиратели, че гласът им ще бъде преброен честно и отговорно“, подчерта Златева. Според нея това би гарантирало на избирателите, че резултатите ще съвпаднат с начина, по който са пуснали своята бюлетина. „Нека не се страхуват, не се поддават на натиск и просто да гласуват“, призова Златева.  \r\nЛивия НИНОВА", "date": "2019.05.22", "title": "Европейски избори 2019: Деница Златева, БСП: Европа трябва да се върне към социалните си корени и да бъде по-справедлива"}
{"url": "http://www.focus-news.net/news/2019/05/22/2661174/ministar-mladen-marinov-pri-vseki-signal-s-konkretika-za-narusheniya-na-politseyskite-organi-shte-vzema-barzi-resheniya.html", "text": "При всеки сигнал с конкретика, когато има нарушения на полицейските органи, ще взема бързи решения. Това каза министърът на вътрешните работи Младен Маринов пред журналисти, предаде репортер на  Агенция „Фокус“> . На въпрос на журналисти ще направи ли проверки дали е имало служители на МВР, които да извършват предизборни нарушения, той обясни, че организацията е направена така, че всеки съобразно изпълнява своите правомощия, както е по закон. „Има професионално ръководство, което организира нещата и всеки директор носи отговорност за своите действия. Всеки един сигнал се проверява и ще се изясни до пълната обективност до изясняване на всички факти и обстоятелства\", каза Младен Маринов.   \r\n\"Сигналите за купуване на гласове ще почнат да се увеличават. МВР изпълнява стриктно това, което повелява закона и в рамките на нашата компетентност. Ако някой си позволи да наруши закона естествено, че ще взема бързо решение\", увери той.  \r\nТеодора ПАТРОНОВА", "date": "2019.05.22", "title": "Министър Младен Маринов: При всеки сигнал с конкретика за нарушения на полицейските органи ще взема бързи решения"}
{"url": "http://www.focus-news.net/news/2019/05/22/2661159/ministar-mladen-marinov-ne-biva-mvr-da-se-vavlicha-v-predizborni-skandali.html", "text": "Днес съм изпратил писмо до ЦИК, в което искам ясно и точно да се определят правомощията и компетенциите на Министерството на вътрешните работи, за да няма спекулации след изборния процес. Това каза министърът на вътрешните работи Младен Маринов пред журналисти, предаде репортер на  Агенция „Фокус“ . „Не бива МВР да се въвлича в предизборни скандали, тъй като колегите наистина си вършат професионално работата. Ежедневно комуникираме със ЦИК. Искам задълженията да МВР да са ясно определени в съответните разписани процедури, за да не се стига до спорове и обвинения“, обясни той.    \r\nТеодора ПАТРОНОВА", "date": "2019.05.22", "title": "Министър Младен Маринов: Не бива МВР да се въвлича в предизборни скандали"}
{"url": "http://www.focus-news.net/news/2019/05/22/2661175/kyustendil-pet-otbora-se-vklyuchiha-v-obshtinskoto-sastezanie-barzi-smeli-srachni.html", "text": "Пет отбора се включиха в Общинското състезание „Бързи, смели, сръчни” в Кюстендил, предаде репортер на  Радио „Фокус” – Кюстендил . Състезанието се проведе на стадион „Осогово” в града. В него участваха момичета и момчета от вторите класове на учебните заведения на територията на община Кюстендил. Бойко Малинов – директор на Общинския детски комплекс, поздрави участниците и им пожела успех. Да подкрепят малките състезатели бяха дошли много деца, учители и родители. Гости на състезанието бяха Светослав Василев, зам. -кмет на Община Кюстендил и Елена Андонова, началник отдел „Профилактика на болестите и промоция на здравето“ в Регионална здравна инспекция – Кюстендил. На първо място се класира отборът на Начално училище „Свети Климент Охридски“, на второ място е първи отбор на Основно училище  „Св. Св. Кирил и Методий“, а на трето място се класира отборът на Основно училище „Даскал Димитри“.  Елена Андонова поздрави участниците и призова децата да продължат да спортуват активно. Тя раздаде награди за победителите, а за всички имаше пакети с материали за здравословен начин на живот. За всички участници организаторите бяха подготвили допълнителна игра – пукане на балони. \r\nВенцеслав ИЛЧЕВ", "date": "2019.05.22", "title": "Кюстендил: Пет отбора се включиха в Общинското състезание „Бързи, смели, сръчни”"}
{"url": "http://www.focus-news.net/news/2019/05/22/2661170/plovdiv-intenziven-e-trafikat-po-osnovnite-napravleniya-v-oblastta.html", "text": "Интензивен е трафикът по основните направления в Пловдивска област, съобщиха от  Областното пътно управление . Най-натоварено е движението по направленията Пловдив-Карлово и Пловдив-Асеновград-Смолян, също по пловдивския участък на АМ „Тракия“. Пътните настилки на територията на областта са сухи и нормално проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента, поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е удължен до 20 юни. Ремонтни дейности се извършват и по пътя Пловдив-Асеновград, в участъка от км 14 до км 25, за времето до 24 май. Също до 24 май, за времето между 08.00 и 18.00 часа ще се спира движението по пътя Кричим – Стамболийски, в участъка през с. Куртово Конаре. Причината за въведеното ограничение е ремонт на настилката. Обходният маршрут за шофьорите на товарни автомобили е по общинския път за с. Ново село, а на леките и на лекотоварните автомобили по уличната мрежа на село Куртово Конаре, както и по общинския път за с. Ново село. Необходимо е шофьорите да карат внимателно и да спазват стриктно пътните знаци. Остава забранено движението на тежкотоварни моторни превозни средства над 12 тона по пътя Поповица–Болярци, поради намален габарит на пътното платно на мост. Обходният маршрут за водачите е по пътя Поповица-Садово-Кочево-Болярци. \r\nНатоварено е движението и на територията на град Пловдив. Задръствания се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Марица-юг“ и „Източен“. Във връзка с преасфалтиране на бул. „Шести септември“, в участъка от бул. „Копривщица“ до ул. „Владивосток“, е променен маршрутът на автобусите по линии №10, 15 и 17 от вътрешноградския транспорт. Промяната е за времето до 7 юни. Пътните настилки в града са сухи и нормално проходими.", "date": "2019.05.22", "title": "Пловдив: Интензивен е трафикът по основните направления в областта"}
{"url": "http://www.focus-news.net/news/2019/05/22/2661176/sliven-ministarat-na-kulturata-boil-banov-shte-poseti-grada-za-vrachvaneto-na-nagradata-argira-zhechkova-na-23-may.html", "text": "Министърът на културата Боил Банов ще посети Сливен на 23 май, четвъртък. Това съобщиха от пресцентъра на  Община Сливен . \r\nВизитата на Банов започва в 16.30 часа, когато кметът Стефан Радев ще го посрещне в сградата на Общината. В 17.00 часа министърът ще разгледа уникалната археологическа експозиция в Регионалния исторически музей „Д-р Симеон Табаков”. За 17.30 часа в галерия „Узунова къща“ е предвидено откриване на изложба по повод 120 години от рождението на българския художник Марио Жеков. Експозицията включва над 30 произведения от различни творчески периоди на автора. \r\nВ 18.00 часа министър Банов ще присъства в зала „Сливен” на официалната церемония по връчване на наградата „Аргира Жечкова”", "date": "2019.05.22", "title": "Сливен: Министърът на културата Боил Банов ще посети града за връчването на наградата „Аргира Жечкова“ на 23 май"}
{"url": "http://www.focus-news.net/news/2019/05/22/2661164/foreign-policy-noviyat-plan-na-sasht-za-razreshavane-na-kosovskiya-problem.html", "text": "„Тук сме, за да изградим мостове и да разрушим стените“, заяви гръцкият премиер Алексис Ципрас пред своя македонски колега Зоран Заев, по време на посещението си в Северна Македония на 2 април, първото на гръцки премиер. \r\n„Дори улицата да ме свали, аз няма да призная Косово“, заяви сръбският президент Александър Вучич в телевизионно интервю пред сръбската обществена телевизия на 8 май. \r\nДвама балкански лидери, които се борят с два трудни спора, стигат до диаметрално противоположни перспективи. Острият контраст между оптимизма на Ципрас и упоритостта на Вучич е основният избор за региона, пише американското списание  Foreign Policy  в материал, представен без редакторска намеса. \r\nПреодолявайки десетилетия на ожесточение, гръцкият премиер договори пробивното споразумение за изключително чувствителни проблеми, свързани с националната идентичност, с което северната съседка на Гърция променя името си на Северна Македония. Триумф на миротворчеството, споразумението от Преспа премахва всички пречки за уважение, бъдеще на сътрудничество между тези бивши противници, които някога бяха заключени в ожесточена битка. \r\nМеждувременно Сърбия и Косово остават затънали във враждебност, неспособни да намерят начин Белград да признае бившата си отцепила провинция в сегашните й граници. Водените от ЕС и подкрепяни от САЩ усилия за посредничество за споразумение за разделяне между президентите на Сърбия и Косово току-що се разпаднаха, предизвиквайки националистически поучения и обвинения. Прибягвайки до свирепостта на 90-те години, етническите албански членове на парламента обвиниха сръбските сили в геноцид, обвинение, което Белград ядосано отхвърля, обявявайки противниците си в Прищина за „бандити“ и „престъпници“. \r\nЗапълването на празнината около Косово - най-старият, най-неприятният сблъсък в региона - е спешен въпрос. Тъй като Босна и Херцеговина се колебае, Русия продължава да подтиква към разделение, а Европа се колебае, тежката работа на Балканите отново пада на Съединените щати. За да се възстанови от неотдавнашните западни пречки, Вашингтон трябва да извлече същността на пробива с Македония и да го приложи в Косово. \r\nКлючът към споразумението от Преспа не беше само смелостта на лидерите в Атина и Скопие, но и техния цялостен подход към проблема. Вместо да се стремят към опростяване на проблема,  фокусирайки се единствено върху новото име на Македония, което Гърция може да приеме - Ципрас и Заев се заеха с множеството различия, които превръщаха името „Македония“ в парализиращ въпрос. \r\nЧрез упоритите преговори, подпомогнати от опитен американски посредник и умела американска дипломация, Атина и Скопие измислиха формула за помиряване на несъвместимите разкази за миналото и гениален механизъм за разбиване на противоречащите си версии на историята. Резултатът е път към пълно и окончателно признаване. Историческото посещение на Ципрас в Скопие, както и посещението на Анвар Садат в Йерусалим, беше въплъщение на това признание. С натрупването на ползите от споразумението от Преспа отношенията ще продължат да се затоплят, а интензивното противопоставяне на сделката в двете страни ще намалее. \r\nСъщата перспектива е възможна и за Косово. За съжаление, нито Вучич, нито косовският президент Хашим Тачи имат визията на гръцките и македонските си колеги. Техният предпочитан подход е лошо замислен план - досега подкрепен и от Брюксел, и от Вашингтон - за разделяне на Косово на север, където твърдолинейните сърби живеят близо до сръбската граница и откъсване на части от Южна Сърбия, където се концентрират албанците в замяна на това. Освен масовото движение на малцинствата, останали от грешната страна на новата граница, разделението ще ускори центробежните сили, които заплашват да разкъсат Босна и да възобновят въпроса за границите в региона. \r\nПо тази причина германският канцлер Ангела Меркел мъдро торпедира плана за корекция на границите на регионална среща на върха в Берлин в края на миналия месец. Нито Меркел, нито който и да е друг лидер предложи алтернатива. През юли Франция ще бъде домакин на още една среща на високо равнище. Но основата за продължаване на диалога по въпроса за Косово остава неясна - с изключение на един нов въпрос: както Вучич, така и Тачи призоваха за ангажимент на високо равнище от САЩ. \r\nТова създава лост за влияние. Като първа стъпка Вашингтон трябва да поиска от страните незабавно да прекратят цикъла на провокации, докато преразглежда своя подход. Досега западната стратегия за Косово се основава на погрешна предпоставка: възприеманата необходимост да се компенсира сръбският президент за това, че е превел страната си през загубата на бившата й провинция. Компенсирането, което води до дестабилизиращата логика на разделянето, пропуска същината. \r\nКосово съществува в сръбското съзнание не като придатък, а като неизразимо сърце и душа на сръбския народ. Основоположният разказ на страната се основава на героично поражение в Косово преди 630 години. Ето защо загубата на Косово, дори и в голяма степен самопричинена, не може да бъде компенсирана; това е национално предателство. Поради тази причина Сръбската православна църква се противопоставя на размяната на територии, за което настоява Вучич, което официално ще отстъпи най-ценните сръбски наследствени обекти на противника. Това е повече от тактически проблем. Разделянето ще остави сърбите да се грижат за трайни проблеми, обременявайки отношенията им с Косово и други съседи. \r\nКакто и с Македония, решението на косовския проблем е в признаването - в пълния смисъл на думата. За да позволи на Сърбия да признае независимо Косово в рамките на сегашните й граници - единственият стабилизиращ резултат - Косово трябва да признае легитимността на сръбските твърдения. Това означава да се замени „сръбската компенсация“ с противоположната цел: сръбското утвърждаване. \r\nНовата западна стратегия ще има за цел да запази, да почете и да уважава трайната сръбска връзка с Косово в контекста на пълното взаимно признаване. Вместо да отреже северната част на страната в безсмислен опит да утеши сърбите, новата стратегия ще направи постоянното присъствие на сърбите в Косово във форма, съвместима със суверенитета и функционалността на държавата. \r\nНапример, международно наложената Конституция на Косово в момента изисква от Прищина да защитава сръбските православни обекти, ангажимент, който веднага ще бъде премахнат по схемата за разделяне. Според новата стратегия Прищина ще отстъпи на Сръбската православна църква пряк суверенитет над тези обекти. За да се гарантира, че обектите се използват по подходящ начин и не стават проблемни точки, страните ще се съгласят на задължителната власт на генералния секретар на Организацията за сигурност и сътрудничество в Европа (приета трета страна) за разрешаване на спорове. \r\nЗа да се преформулират обвинителните разкази за миналото, споразумението ще копира модела, създаден от Гърция и Северна Македония. Със силна международна подкрепа Сърбия и Косово ще създадат и „Съвместен комитет от експерти“, както е в споразумението между Атина и Скопие, натоварено да произведе „обективно тълкуване на събития“, основано на „автентични източници, основани на доказателства“. \r\nВ допълнение към обсъждането и изготвянето на проучвания, историците ще подготвят материали за достойни, ярки представяния на косовската история на всяка страна. Поместен в обществен мемориал, музей и институт, Съвместният Център за мир и история ще има официална позиция и ще има внушителни сгради в Прищина и Белград, където ще се веят флаговете на двете страни. Заобикаляйки Вучич, това начинание ще изисква активното участие на влиятелната сръбска Академия на науките и изкуствата, чиито експерти ще работят заедно с албанските си колеги, под внимателно гръцко, македонско и албанско ръководство. \r\nПаралелният подход ще управлява интензивната жажда и в двете общества за справедливост. Съединените щати и ЕС ще изготвят подробна рамка за Сърбия и Косово, като всяка от тях ще преследва добре известни (и по-малко известни) извършители на престъпления срещу общността на другата страна. Подпомогнати от международната помощ (особено за съдебната система на Косово) и успешните прецеденти в региона - и със значителни санкции за протакане, страните биха имали достатъчен стимул да реализират плана. \r\nСъединените щати, които водеха решаващата въздушна кампания на НАТО срещу Сърбия през 1999 г., имат своя собствена работа за миналото. Сърбия неотдавна отбеляза 20-та годишнина от кампанията, горчив спомен, който Русия използва в показната си роля на така наречения защитник на Сърбия. Бившият щаб на сръбското министерство на отбраната все още седи в купчина развалини в Белград, паметник на сръбско-американската вражда. \r\nПривързаността е скрита под сръбския гняв към САЩ. Миналата година сръбският премиер Ана Брнабич и твърдолинейният външен министър Ивица Дачич посетиха Конгреса на САЩ, за да почетат стогодишнината на забележително проявление на приятелство - денят по време на Първата световна война, когато сръбските и американските знамена се развяха над Белия дом. \r\nВашингтон може отново да впрегне силата на символите като допълнение към косовската дипломация. Пентагонът може да потърси дългосрочно базиране на американските войски на постоянен обект в Сърбия. Първоначалното разполагане ще бъде контингент от армейски инженери, чиято мисия ще бъде да работи със сръбски колеги за възстановяване на разрушената инфраструктура, започвайки с разрушената сграда на Министерството на отбраната. \r\nИдеалното място за база в САЩ ще бъде в Поникве, военна база в Западна Сърбия, която също бе ударена от НАТО. Разполагането на САЩ в близост до босненската граница място ще бъде широко и незабавно възприето в региона, особено в отцепилата се Република Сръбска, като сигнал за твърдата ангажираност на САЩ към териториалната цялост на Босна. \r\nОсвен символиката, Вашингтон ще предложи на Белград огромно подобрение във военните и гражданските отношения, потенциално до нивото на стратегическо партньорство. Като допълва инвестициите на САЩ в сферата на отбраната, ЕС ще предложи на Сърбия и Косово щедър пакет за развитие, съобразен с целта за съвместно съществуване на двете страни. Планът ще предостави на сърбите в отцепилия север нова перспектива, но ще избегне създаването на каквато и да е прото-държава като босненската Република Сръбска. Оставащите, скромни икономически интереси на Сърбия в Косово ще бъдат защитени. \r\nЦелият подход за трайно утвърждаване - привързаността на Сърбия към Косово и преотстъпването на суверенитета на Сръбската православна църква ще провокира опозицията сред албанския лагер. Косово обаче е в слаба позиция да откаже на все още любимия си американски покровител, ако Вашингтон предложи на Прищина да договори подобна сделка. \r\nОт друга страна, ако Вучич отхвърли или саботира новия подход, поради руското шикалкавене или собствената си безпомощност, Вашингтон трябва да има подготвена алтернатива. Изборът на Вучич ще бъде или да преговаря за почетно споразумение, което довежда Сърбия до ЕС до 2025 г., или да наблюдава как САЩ и ключовите европейски столици ще разкрият плана „Косово 2025 г.“, интензивно, трансатлантическо усилие за изграждане на държавата. \r\nВместо да видят сръбското министерство на отбраната да изгради специална, потенциално доходоносна връзка с Пентагона, тази привилегия ще отиде в Косово. Използвайки своя лост в НАТО, Вашингтон ще настоява пред съюзниците, за увеличаване на подкрепата за младата косовска армия и ще поиска от съюза да направи същото. Министерството на отбраната на САЩ ще назначи специален пратеник, който да ускори развитието на косовските сили. Държавният департамент ще назначи специален пратеник за признаване на Косово, който ще извлече ангажименти от европейските държави, които ще се присъединят към Съединените щати в глобални усилия за засилване на двустранното и многостранното признаване на Косово. Щедрата помощ за развитие на ЕС, която Сърбия и Косово ще споделят, ще отиде само в Косово. \r\nИ вместо като „фактор на стабилността“, Вучич ще се разглежда на Запад като просто още един заменим, проблематичен балкански политик. \r\nБи било разумно от страна на Вучич да преосмисли коренно своя подход към Косово. Наистина Косово, което сърбите някога са знаели - провинция, която отговаря на сръбските си господари - отдавна е изчезнало. Но сръбската история няма да гледа благосклонно на лидера, който се е отказал от претенциите на Сърбия за цялата митологическа косовска родина за няколко незначителни общини. \r\nПо-добре е да подражават на своите гръцки и македонски съседи и - с лидерство на САЩ и помощ от ЕС - да постигнат споразумение, което запазва сръбската връзка с Косово, без тежестта на управлението му. Споразумение по този въпрос ще защити Вучич от бастионите на сръбския реакционен национализъм и ще отговори на основната воля на мнозинството от гражданите в Косово - да продължат напред с достойнство. \r\nПревод и редакция:", "date": "2019.05.22", "title": "Foreign Policy: Новият план на САЩ за разрешаване на косовския проблем"}
{"url": "http://www.focus-news.net/news/2019/05/22/2661172/kyustendil-otborat-na-osnovno-uchilishte-prof-marin-drinov-se-klasira-a-parvo-myasto-vav-viktorinata-vakantsiya-zdravey-da-igraem-bezopasno.html", "text": "Отборът на Основно училище „Проф. Марин Дринов” се класира а първо място във викторината „Ваканция, здравей! Да играем безопасно!”, предаде репортер на  Радио „Фокус” – Кюстендил . Викторината се проведе в залата на читалище „Братство” – Кюстендил и с нея приключиха заниманията  по програмата „Работата на полицията в училище”. Отбори от осем  училища в Кюстендил решаваха тестове, показаха умения за безопасни игри, познаване на пътните знаци и че могат да се грижат за собствената си сигурност. Отборите, които бяха от по петима участници,  проявиха креативност в представянето си и това на училището – имаше научен експеримент, имаше „танц на пчелата“, хумористични сценки и музикални изпълнения. Имаше класиране и награди. На първо място се класира отборът на ОУ „Проф. Марин Дринов“, на второ място с еднакъв брой точки са отборите на ОУ „Кирил и Методий“ и ОУ „Ильо Войвода“. Призьорите получиха образователни игри, всички отбори получиха грамоти и учебни пособия. \r\nВенцеслав ИЛЧЕВ", "date": "2019.05.22", "title": "Кюстендил: Отборът на Основно училище „Проф. Марин Дринов” се класира а първо място във викторината „Ваканция, здравей! Да играем безопасно!”"}
{"url": "http://www.focus-news.net/news/2019/05/22/2661177/evropeyski-izbori-2019-st-komisar-nikolay-dimov-tseliyat-sastav-na-odmvr-smolyan-e-vklyuchen-za-osiguryavane-na-normalnoto-protichane-na-izborniya-protses.html", "text": "Целият състав на ОДМВР – Смолян е включен за осигуряване на нормалното протичане на изборния процес на 26 май. Това каза за  Радио „Фокус“ – Смолян  старши комисар Николай Димов – директор на Областна дирекция на МВР (ОДМВР) – Смолян. Той уточни, че всички места определени за гласуване – секциите, ще бъдат под полицейска охрана. „Отделно ще има наряди и имаме добра организация, тъй като това е рутинна дейност за нас. Имаме предадени сили от колегите от Гранична полиция и Пожарната, тъй като нашия състав е малък. Има план на Министерството, от Областната дирекция и всичко е в комуникация с Районната избирателна комисия, с прокуратурата и общините“, каза още ст. комисар Димов. \r\nНели ГЕРГЬОВСКА", "date": "2019.05.22", "title": "Европейски избори 2019: Ст. комисар Николай Димов: Целият състав на ОДМВР – Смолян е включен за осигуряване на нормалното протичане на изборния процес"}
{"url": "http://www.focus-news.net/news/2019/05/22/2661178/kafe-pauza-severna-makedoniya-gratskiyat-ostrov-na-koyto-zhenite-sa-glavni.html", "text": "За повечето хора този остров е истинска загадка, а напоследък туристите все повече се интересуват от мястото благодарение на красивите плажове, но и заради това, което островът се гордее от десетилетия, македонското електронно издание  „Кафе пауза“ . На гръцкия остров Карпатос с 7000 жители има дългогодишна традиция, която се подхранва и днес. На пръв поглед островът прилича на повечето гръцки острови. И ако Карпатос е само на един час полет от Атина, времето сякаш е спряло на това място. Повечето хора живеят в столицата Пигадия, но най-интересно е село Олимпос в северната част на острова, където се управлява от жени. \r\nЗа разлика от останалата част от острова, погълнат от туристи, Олимпос насърчава различен подход. \r\nСъобщава се, че близо до селото се намира местността Авлон, където няма и интернет, предава Радио „Фокус“ в рубриката „Балкански туристически часовник“. \r\nМедията пише, че матриархът е общност, известна като място, където жените управляват. Но въпросът е как тази традиция се спазва днес? \r\nОще сме в Гърция, но  на остров Карпатос, където, се оказва, че местните жени са майстори на кухнята не само в домовете си, но и в ресторантите. Те носят традиционни дрехи за религиозни церемонии, докато мъжете носят обичайни облекла. Жените са на важни позиции и определят политиката на острова. \r\nТе са отговорни за продължаването на традицията, споделянето и прехвърлянето на рецепти и така винаги е било, точно както сега. Но днес те са поели ролята на онези, които отговарят за опазването на общността и нейното оцеляване, предава електронното издание „Кафе пауза“. И добавя, че в това приказно селище над морето с бяло-сини къщи традиционните обичаи отдавна са оценени. Имотът наследява най-голямата дъщеря и в същото време ще наследи името на баба си. \r\nВ северната част на острова туризмът не е заплаха, която унищожава. Малките програми са разработени в рамките на идеята местната общност да оцелее и да оцени туристите.", "date": "2019.05.22", "title": "„Кафе пауза“ (Северна Македония): Гръцкият остров, на който жените са главни"}
{"url": "http://www.focus-news.net/news/2019/05/22/2661179/fionera-filipova-regionalen-istoricheski-muzey-vidin-vazstanovyavaneto-na-turskiya-baruten-pogreb-v-grada-e-saobrazeno-s-avtentichniya-mu-vid.html", "text": "Възстановяването на турския барутен погреб във Видин е съобразено с автентичния му вид, каза пред журналисти Фионера Филипова, директор на Регионалния исторически музей във Видин, предаде репортер на  Радио „Фокус“-Видин . Заедно с кмета Огнян Ценков тя посети историческия обект, който се намира в Крайдунавския парк. Фионера Филипова посочи, че покривът на барутния склад е от пръст и затревен. „Тъй като помещението е влажно и вкопано в земята, в него не могат да се изложат  движими културни ценности. Целта беше да облагородим този район, защото барутниците са се намирали в отбранителната зона на „Баба Вида“, допълни Фионера Филипова.  \r\nБарутният склад няма статут на паметник на културата и няма категорични данни от кой период датира. „Този тип съоръжения като барутния склад са малко известни в българската историография. Те са свързани с името на султан Баязид II, който управлява между 1481-1512 г., когато Османската империя започва сама да изработва барут. В началото в складовете се е правел барут, а впоследствие се е съхранявал, заедно с муниции и оръжие“, каза Филипова. Друг възстановен барутен склад със същите размери се намира в град Ардино, но той не е вкопан в земята. \r\n„Отпуснахме 16 000 лв. за възстановяванетото в първоначалния му вид на турския барутен склад“, заяви Огнян Ценков. Той посочи, че тази зона, където са  разположени голяма част от културно-историческите забележителности в град Видин, се обновява и става привлекателна за туристите и гостите на града. „Преди две години с европейски средства извършихме ремонт и цялостна реставрация на турски склад в близост до крепостта Баба Вида и го превърнахме в един прекрасен Епиграфски център – Археологически музей на закрито с широк обществен достъп. Музеят се посещава от все повече туристи и видинчани. На 20 май получихме решение от Министерството на регионалното развитие и благоустройството, във връзка с кандидатстването ни миналата година по Оперативна програма „Региони в растеж“, приоритетна ос 6 – „Регионален туризъм“ за одобряване на проекта за възстановяването на Видинската Синагога. Безвъзмездното финансиране ще бъде в размер на 8 275 000 лв. и още 1 500 000 лв. от фонда-посредник, за да възстановим в цялото й великолепие тази знакова сграда като културен център „Жул Паскин“, каза Огнян Ценков. Той благодари на правителството на Бойко Борисов, че за пореден път е подкрепило Община Видин.  \r\n„Благодаря и на Организацията на евреите в България „Шалом“ и регионалното й сдружение във Видин за благородния жест да дарят Синагогата. Сега ние сме на старта да вдъхнем нов живот на тази невероятна сграда“ допълни Ценков. Той заяви, че турският барутен склад е възстановен с целеви средства от общинския бюджет. Заедно с него на историческия обект бе и директора на Регионалния исторически музей Фионера Филипова. \r\nАнна Лозанова", "date": "2019.05.22", "title": "Фионера Филипова, Регионален исторически музей-Видин: Възстановяването на турския барутен погреб в града е съобразено с автентичния му вид"}
{"url": "http://www.focus-news.net/news/2019/05/22/2661180/evropeyski-izbori-2019-prof-mihail-konstantinov-evropeyskite-izbori-sa-neuyazvimi-ot-hakerski-ataki-u-nas.html", "text": "Европейските избори са неуязвими от хакерски атаки у нас. Това каза за обзорното предаване  „Това е България“  на  Радио „Фокус“  проф. Михаил Константинов във връзка наближаващите на 26 май избори за ЕП.  „Неуязвими. Някой ще каже: „Няма такова нещо, целият район да го хакнат, пък нас да не ни“. Неуязвими сме защото основните данни ги предаваме с физически носители, а не по мрежата. Няма как да ми хакнат флашката в джоба. Българите могат да са спокойни, техния глас ще бъде точно отчетен, до последния глас. Резултатите ще ги знаем още в 20:00 на 26 май, защото българските социолози,  които са много добри напоследък, вероятно ще ни кажат своите оценки за резултатите от изборите“, обясни анализаторът.  \r\nВъв връзка с потенциалния риск от „Костинброд 2“ проф. Михаил Константинов заяви, че съществува рискът от т.нар. черен лебед – събитие, което има дребен ефект, но се случва внезапно и никой не знае, какво е точно.  \r\nЦоня СЪБЧЕВА", "date": "2019.05.22", "title": "Европейски избори 2019: Проф. Михаил Константинов: Европейските избори са неуязвими от хакерски атаки у нас"}
{"url": "http://www.focus-news.net/news/2019/05/22/2661184/nimh-zhalt-kod-za-obilni-valezhi-s-gramotevitsi-i-gradushki-e-obyaven-v-9-oblasti-na-stranata-za-23-may.html", "text": "Жълт код за обилни валежи с гръмотевици и градушки е обявен в 9 области на страната за 23 май, сочи справка на сайта на  НИМХ . Предупреждението за обилни валежи е в сила за областите: Благоевград, Пазарджик, Смолян, Пловдив, Кърджали, Хасково, Стара Загора, Габрово, Сливен и Ямбол. Вечерта и през нощта срещу петък ще има условия за развитие на мощни гръмотевични бури. На отделни места валежите ще са интензивни с количества, достигащи 30 – 45 л/кв.м. Очакват се градушки.", "date": "2019.05.22", "title": "НИМХ: Жълт код за обилни валежи с гръмотевици и градушки е обявен в 9 области на страната за 23 май"}
{"url": "http://www.focus-news.net/news/2019/05/22/2661183/evropeyski-izbori-2019-denitsa-zlateva-bsp-pritesnyavame-se-natiska-koyto-se-uprazhnyava-varhu-izbirateli-i-sluzhiteli-v-darzhavata-i-mestna-vlast.html", "text": "Очакваме да постигнем победа на Европейските избори на 26 май. Това каза в Благоевград кандидатът за евродепутат от листата на „БСП за България“ Деница Златева, предаде репортер на  Радио „Фокус“ – Пирин . По думите й най-истинската социологическа агенция ще бъдат избирателите в неделя и резултатите, които след това ще бъдат преброени при отварянето на урните за гласуване. „Ако всичко това, което чухме по време на кампанията – желание за възмездие и справедливост е факт, то не би трябвало да се съмняваме какъв ще бъде изборния резултат. За мен е важно хората да излязат и да гласуват, да не се страхуват, а членовете в секционните избирателни комисии да преброят гласовате така, както са пуснати“, каза още Златева. Тя добави, че за нея изборите са важни, защото е човек, който се е занимава много години с европейска политика. „На мен не ми е безразлично какво ще бъде мнозинство в следващия европейски парламент, в каква посока ще поеме Европа и дали ще се разкъсва от вътрешни противоречия между традиционните партии – левица и десница и ще трябва да имаме много тежък сблъсък с националистите. Надяваме се, че по време на тази кампания сме успели да убедим избирателите, че макар да имаме разлики ляво и дясно е важно да не допуснем крайни националисти и популисти в Европейския парламент“, подчерта Златева. Тя коментира, че другото важно нещо е Европа отново да бъде социална, а човекът да е в центъра на политиките. „За БСП изборите са важни, защото те са вот на недоверие срещу управлението на ГЕРБ. Ние приемаме цялата кампания като вот на недоверие към ГЕРБ, а изборите на 26 май могат да предизвикат предсрочни избори. Не на последно място те са важни за резултатите на местните избори“, добави Златева. По отношение на това дали от БСП се притесняват относно сигналите за това, че във Видин и Борован са привиквани хора за конструкции – как да се гласува, Златева посочи, че се притесняват от целия натиск, който се упражнява върху българските избиратели, служители в държавата и местна власт, включително и върху функционери на БСП. „Тези избори трябва да бъдат свободни и трябва да оставим българските граждани свободно да изразят правото си на глас, а политическите партии да имат равни условия в изборния ден. Всичко друго всява страх“, отбеляза Златева.  \r\nЛивия НИНОВА", "date": "2019.05.22", "title": "Европейски избори 2019: Деница Златева, БСП: Притесняваме се натиска, който се упражнява върху избиратели и служители в държавата и местна власт"}
{"url": "http://www.focus-news.net/news/2019/05/22/2661186/plovdiv-v-sadovo-zapochnaha-tarzhestvata-po-povod-praznika-na-grada-i-denya-na-balgarskata-prosveta-i-kultura-i-na-slavyanskata-pismenost-24-may.html", "text": "В Садово започнаха тържествата по повод Празника на града и Деня на българската просвета и култура и на славянската писменост – 24 май. Това съобщи за  Радио „Фокус“ – Пловдив  кметът на Община Садово Димитър Здравков. На пл. „Бойко Панайотов“ е открит Третият национален фолклорен фестивал „Георги Пендов“ , като от 19.00 часа, отново на площада, се провежда представление на Танцова формация „Елика“. \r\nНа 23 май празничната програма ще продължи с втория ден на Националния фолклорен фестивал „Георги Пендов“, както и с два концерта – от 19.00 часа на ансамбъл „Тракия“, а от 20.30 часа – на оркестър „Славяни“. Утре в Садово се отбелязва и Ден на фъстъкопроизводителя. Предвидени са срещи с фъстъкопроизводители и преработватели, търговци, както и специалисти от института, който се занимава със селекция на фъстъка. Те ще изнесат беседи и ще дадат съвети на производителите. \r\nНа 24 май, когато се отбелязват Празникът на Садово и Деня на българската просвета, празничната програма ще започне още от 09.30 часа с водосвет, тържествено слово на кмета на Община Садово Димитър Здравков и награждаване на заслужили дейци на културата. В 10.00 часа на стадиона в града ще се състои откриването на Републикански турнир по стрелба с лък. В 20.00 часа, отново на площада, ще започне празничен концерт на формация „Катуница“, като денят ще завърши със заря. \r\nВ последния ден от празничната програма, на 25 май, жителите и гостите на Садово ще имат възможност да се насладят на концерт на формация „Паскалев“. \r\n„Празниците винаги протичат тържествено, хората ги очакват с нетърпение. През последните години успяхме да наложим по-голяма и изключително богата културна програма, която включва както изяви на фолклорните състави на територията на общината, така и много гости“, каза Димитър Здравков. \r\nТони МИХАЙЛОВ", "date": "2019.05.22", "title": "Пловдив: В Садово започнаха тържествата по повод Празника на града и Деня на българската просвета и култура и на славянската писменост – 24 май"}
{"url": "http://www.focus-news.net/news/2019/05/22/2661187/afp-halifa-haftar-otkaza-predlozhenieto-za-primirie-v-libiya-na-makron.html", "text": "Лидерът на Либийската национална армия (ЛНА) Халифа Хафтар, който провежда военна офанзива срещу признатото от ООН правителство в Триполи, отказа искането за примирие на френския президент Еманюел Макрон по време на разговорите помежду им в Париж, предава  AFP , като се позовава на съобщение от Елисейския дворец. \r\nХафтар е заявил, че условията за спиране на военните действия \"не са изпълнени\", като същевременно е признал, че е необходим \"политически диалог\", за да се сложи край на противопоставянето с неговия съперник, министър-председателя Файез ал-Сарадж, заяви официално лице при условие за анонимност. \r\nПревод и редакция:", "date": "2019.05.22", "title": "AFP: Халифа Хафтар отказа предложението за примирие в Либия на Макрон"}
{"url": "http://www.focus-news.net/news/2019/05/22/2661185/api-vazstanoveno-e-dvizhenieto-ot-km-70-do-km-74-na-am-hemus-v-posoka-sofiya.html", "text": "Възстановено е движението от км 70 до км 74 на АМ \"Хемус\" в посока София. Това съобщиха от  Агенция „Пътна инфраструктура“ . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.22", "title": "АПИ: Възстановено е движението от км 70 до км 74 на АМ \"Хемус\" в посока София"}
{"url": "http://www.focus-news.net/news/2019/05/22/2661169/evropeyski-izbori-2019-valeri-simeonov-nfsb-sas-sobstveni-sredstva-izgradihme-14-pametnika-i-golyam-pravoslaven-hram.html", "text": "НФСБ е партия, която е влязла в политиката, за да дава, не да взима. И това ни различава от останалите – както от онези политици, които са влезли, за да печелят, така и от тези, които са дошли от бизнеса, но не са дали и една стотинка в обществена полза. Това заяви водачът на листата на „Патриоти за Валери Симеонов (НФСБ и Средна Европейска класа) – Валери Симеонов, в предаването „Плюс-Минус” на Нова телевизия днес в разговора за това, защо хората във водената от него листа се различават от останалите кандидати. Това съобщиха от пресцентъра на  НФСБ .  \r\nВерен на слогана на кампанията „Вместо думи –действия”, той показа направеното от него, НФСБ и телевизия СКАТ като спомоществователска дейност. „Със свои средства изградихме 14 паметника, сред които мемориалният комплекс в Буново, в памет на жертвите от протурския тероризъм, мемориалният комплекс на ген. Колев в Добрич. 3 паметника на Васил Левски, 4 – на Николай Хайтов, паметник на Филип Чакърък в Одрин. Също с наши средства вдигнахме голям православен храм в кв. „Победа” на Бургас. Колко от останалите кандидати могат да кажат това?”, попита Валери Симеонов.  \r\nЛидерът на НФСБ беше категоричен, че в неговата листа са хора на действието. И свършеното от него като вицепремиер и народен представител, както и от останалите депутати на НФСБ за по-малко от две години е доказателството. Затова той призова с № 1 да бъдат подкрепени хората, които вършат работа.", "date": "2019.05.22", "title": "Европейски избори 2019: Валери Симеонов, НФСБ:  Със собствени средства изградихме 14 паметника и голям православен храм"}
{"url": "http://www.focus-news.net/news/2019/05/22/2661182/predstoyashti-sabitiya-v-stranata-za-23-may-agentsiya-fokus.html", "text": "*** \r\nОт 17.00 часа на „Дондуков“ 2 президентът Румен Радев ще проведе среща с генералния директор на ЮНЕСКО Одри Азуле. След срещата двамата ще дадат съвместни изявления за медиите в Гербовата зала.   \r\n*** \r\nОт 19.00 часа вицепрезидентът Илияна Йотова ще бъде гост на честването на 160-годишнината от създаването на Основно училище „Св. св. Кирил и Методий“ в село Обручище. \r\n*** \r\nОт 11.00 часа министърът на труда и социалната политика Бисер Петков ще открие реновираната социална кухня към Домашен социален патронаж, която се намира на улица „Радон Тодев” 14. След това той ще посети Социалното предприятие за производство на пликове, Дневния център за деца с увреждания „Здравец“ и Защитени жилища 1 и 2. \r\n*** \r\nОт 16.30 часа министърът на културата Боил Банов ще се срещне с кмета на града Стефан Радев. В 17.00 часа министърът ще разгледа уникалната археологическа експозиция в Регионалния исторически музей „Д-р Симеон Табаков”. За 17.30 часа в галерия „Узунова къща“ е предвидено откриване на изложба по повод 120 години от рождението на българския художник Марио Жеков.В 18.00 часа министър Банов ще присъства в зала „Сливен” на официалната церемония по връчване на наградата „Аргира Жечкова”. \r\n*** \r\nОт 11.00 часа в Регионалната дирекция за борба с градушките на ул. „Освобождение“ № 57 министърът на земеделието, храните и горите Десислава Танева ще открие новоизграден команден пункт за противоградова защита в Хасково. \r\n*** \r\nОт 09.30 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за  участие в ръководство на организирана престъпна група. \r\n*** \r\nОт 09.30 часа 13-и състав на Специализирания наказателен съд ще заседава по делото срещу Румен О., Анна Я. и  Пламен Е., на които са повдигнати обвинения за безстопанственост в особено големи размери. \r\n*** \r\nОт 10.00 часа в градинката, до входа на митрополитския храм „Св. Николай Мирликийски“, ще бъде открит паметник на видния фабрикант и индустриалец - Мито Орозов. \r\n*** \r\nОт 10.00 часа 8-и състав на Софийския градски съд ще заседава по делото срещу Десислава Дишлиева, на която е повдигнато обвинение за пране на пари. \r\n*** \r\nОт 11.00 часа в зала „Проф. Марин Дринов“ на БАН ще се състои тържествено събрание на БАН по случай Деня на българската просвета и култура и на славянската писменост. \r\n*** \r\nОт 11.00 часа в Института по физика на твърдото тяло ще бъде връчена наградата на победителя в „Конкурса за високи научни постижения в ИФТТ 2017-2018“. \r\n*** \r\nОт 11.00 часа екипът на  БГАсист ще представи интересни демонстрации на технологии за хора с нарушено зрение в офиса си на ул. „Пиротска“ № 5. \r\n*** \r\nОт 13.00 часа 13-и състав на Специализирания наказателен съд ще заседава по делото срещу Светлин Д, Иван А. и др., на които са повдигнати обвинения за участие в ръководството на престъпна организация или група. \r\n*** \r\nОт 13.30 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в Пресклуба в сградата на Народното събрание, пл. „Княз Александър І“ № 1, ще се проведе редовен брифинг на Централната избирателна комисия. \r\n*** \r\nОт 18.00 часа в Литературния клуб на Столичната библиотека ще се състои събитие, по време на което ще бъде представено творчеството на Амелия Личева. \r\n*** \r\nОт 19.00 часа в галерия „УниАрт“ към Нов български университет ще бъде представена изложбата „Неперфектна азбука“ на Тодор Георгиев. \r\n*** \r\nОт 11.00 часа в парк „Ротонда“ ще се проведе концерт  с участието на деца от 25 Детска градина „Изворче“ по повод Деня на славянската писменост и българската просвета и култура. \r\n*** \r\nОт 11.00 часа на улица „Радон Тодев“ № 14 министър Бисер Петков ще открие в Банско реновираната социална кухня към Домашен социален патронаж.   \r\n*** \r\nОт 18.30 часа от Съдебна палата ще тръгне тържествен парад на училищните знамена до зала „Пейо Яворов“, където от 19.00 часа кметът д-р Атанас Камбитов ще връчи приза „Училище на годината“. \r\n*** \r\nОт 10.00 часа в атриума на Бургаския свободен университет ще се проведе тържествената церемония за връчване  дипломите на Випуск 2019 на Бургаския свободен университет. \r\n*** \r\nОт 17.30 часа в експоцентър „Флора“ ще се състои традиционният прием на на бургаските културни дейци по случай 24 май, чийто домакин е кметът Димитър Николов.  \r\n*** \r\nОт 9.30 часа в Социалната чайна, ул. “Преслав“ 53, ще се проведе Dutch Innovation Café  на тема: Умни градове – Варна. \r\n*** \r\nОт 10.00 часа на 23 май до 26 май в акваторията на Варненския залив ще се проведат гонките от регатата за килови яхти \"Варна ченъл къп\". Основният акцент на събитието е Парадът на буквите, който ще бъде навръх 24 май. \r\n*** \r\nОт 09.30 до 11.30 часа в Социалната чайна, ул. “Преслав“ 53 ще се проведе Dutch Innovation café на тема Умни градове – Варна. Събитието се организира от посолството на Кралство Нидерландия в България.  \r\n*** \r\nОт 18:30 часа в читалище \"П.Р. Славейков 1928\" ще се проведе празничен концерт, посветен на 24-ти май. \r\n*** \r\nОт 10.00 часа в зала „Просветно и читалищно дело” на музей „Възраждане и Учредително събрание” ще се състои възстановка, с участието на предучилищната група от Детска градина „Пролет”, която ще отбележи 180 години от откриването на Взаимно училище към църквата „Св. Никола” във Велико Търново.  \r\n*** \r\nОт 18.00 часа в парк „Марно поле“ ще се проведе инициативата Музика в парка с Биг бенд Велико Търново. \r\n*** \r\nОт 19.00 часа в Клуб 7 ще се проведе Музикална вечер с рок-група „Ехо“.  \r\n*** \r\nОт 13.30 часа в Регионалния пресклуб на БТА във Видин ще се проведе пресконференция на РИК -Видин. \r\n*** \r\nОт 14.00 часа в Народно читалище „Развитие 1869”  ще се проведе церемонията по награждаване на победителите в конкурса за стихотворение и есе „Емилия Александрова”.   \r\n*** \r\nОт 17.30 часа в Градската концертна зала ще се състои церемония по връчване на наградите на кмета на Община Враца в системата на народната просвета и в областта на културата за 2019 г. \r\n*** \r\nОт 18.00 часа в Градската концертна зала ще се проведе церемонията за връчване наградите на Кмета на Община Враца в системата на народната просвета и в областта на културата за 2019г. \r\n*** \r\nОт 20.00 часа в градската концерта зала ще започне концерт на Симфониета Враца и Национален филхармоничен хор „Светослав Обретенов”- София. \r\n*** \r\nОт 09.00 часа в Огледална зала „Нели Божкова“ ще се проведе международен конгрес по спелеология в изкуствени кухини. \r\n*** \r\nКаварна ще бъде посетена от делегация на Асоциацията на европейските столици и градове на спорта - ACES Europe. От 10.00 часа ще се състои среща с кмета на Каварна и кметския екип за представяне на кандидатурата на Каварна за европейски град на спорта 2020 и връчване на „златните писма“ за ръководството на ACES Europe. От 11.00 часа ще се проведе посещение на спортен комплекс „Каварна“. От 14.30 часа ще се състои посещение на изложба на тема „Спорт“ на децата от Общински детски комплекс – Каварна. От 15.00 часа е предвидено посещение на залите за Карате и Кик бокс в Каварна и откритата площадка за хандбал. От 16.00 часа ще се състои посещение на голф игрище „Тракийски скали”. \r\n*** \r\nОт 10.30 часа в парк „Монтанензиум” ще се проведат инициативите „Алея на книгите“ и „Читални на открито“ на РБ „Гео Милев” по  повод 24 май Ден на българската просвета и култура и на славянската писменост.  \r\n*** \r\nОт 19.00 часа в Общинския младежки дом ще бъде представен оперния спектакъл „Бъркотия“. \r\n*** \r\nОт 10.00 часа в Театралния салон „Георги Русев“ ще бъдат отбелязани 80 години от създаването на Обединено училище „Т. Ненков“. \r\n*** \r\nОт 17.30 часа в галерията на Общинския младежки дом ще бъде представена изложбата живопис „Генезисът на един творец” на Ивайла Бързачка. \r\n*** \r\nВ 10.00 часа на ул. ''Крайна'' кметът на Пловдив инж. Иван Тотев и кметът на район \"Източен\" Николай Чунчуков ще открият новат спортна площадка. \r\n*** \r\nВ 10.00 часа в хотел ''Империал'' ще се проведе международна конференция на тема „Да повишим осведомеността на младежката общност относно уврежданията, за да създадем приобщаващо общество“.  \r\n*** \r\nВ 11.00 часа на ул. ''Брезовско шосе'' кандидатът за член на Европейския парламент от листата на ГЕРБ и СДС Андрей Ковачев ще се срещне с екипа на предприятие за обработка на месо и производство на колбаси. От 12.30 часа на шатрата на ГЕРБ на Римския стадион той ще разговаря с пловдивчани и гости на града, предвидена е и среща с председателя на Съюза на репресираните в Пловдив Атанас Узунов. В 15.00 часа Андрей Ковачев ще посети голяма шивашка фирма в Източна индустриална зона. \r\n*** \r\nВ 12.30 часа пред Туристическия информационен център на Малката главна кметът на Пловдив инж. Иван Тотев ще присъства на откриването на \"Вкусът на Пловдив\".  \r\n*** \r\nОт 09.30 часа в района на летище Чешнегирово, община Садово началникът на отбраната генерал Андрей Боцев и началникът на Генералния щаб на Република Гърция генерал Христос Христодулу ще наблюдава заключителния етап на съвместната подготовка на силите за специални операции. \r\n*** \r\nОт 19.30 часа на открита сцена на площад „Хаджи Димитър“ Скандау и 4 Magic ще изнесат концерт. \r\n*** \r\nОт 12.00 часа на кръстовището на улиците – „Трета опълченска“ и „Виктор Юго“ ще бъде положена първата копка на първия етап от проекта за реконструкция и разширение на канализационната и водопроводната мрежа на квартал „Самара 1“. \r\n*** \r\nОт 17.30 часа в Регионалния исторически музей ще бъде представено фототипното издание на първата история на Хилендарския манастир в Атон – уникален документ в старопечатната колекция на Библиотека „Родина“, от академик Иван Радев. \r\n*** \r\nОт 18.00 часа  в НЧ „Родопска искра 1880“ ще започне концертът на СУ „Васил Дечев“ „Светът е хубав, светът е чудесен“.  \r\n*** \r\nОт 19.30 часа на площад „Олимпийски“ ще се проведе концерт на струнен квартет „Мистик“, а от 20.30 часа ще тръгне и факелното шествие по ул. „Васил Дечев“. \r\n*** \r\nОт 14.00 часа в зала 304 на общината ще заседава Постоянната комисия „Териториално развитие и селищно устройство”. \r\n*** \r\nОт 15.00 часа в зала 304 на общината ще заседава Постоянната комисия „Просвета, образование и наука”. \r\n*** \r\nОт 17.00 часа на  Паметник „Създатели на българската държава“          (при неблагоприятни атмосферни условия – зала 363 на Община Шумен ще се състои награждаване на първенците на Випуск 2019. \r\n*** \r\nОт 18.30 часа в арт галерия „Стойчев“ ще бъде открита международната изложба мозайки – „Балкански мостове II”. \r\n*** \r\nОт 11.00 часа ул. \"Панчо Владигеров\" 20, Петър Витанов, Деница Златева, Крум Дончев и Емил Георгиев ще се срещнат с граждани.  \r\n*** \r\nОт 20.00 часа, в район Нови Искър, село Войнеговци, Петър Витанов ще почете 75 години от гибелта на партизани от бригада \"Чавдар\" пред Паметника на загиналите партизани. \r\n*** \r\nОт 14.00 часа в град Роман, в Клуба ва БСП, Иво Христов ще проведе среща с граждани. В 17.00 часа, в град Плевен, в Залата на читалище \"Съгласие\" Иво Христов и Елена Йончева ще се срещнат с обществеността. \r\n*** \r\nОт 17.00 часа в Елин Пелин, в местността Жерково, Петър Витанов ще взема участие в традиционни чествания. \r\n*** \r\nОт 18.00 часа ВМРО – Българско национално движение ще закрие официално кампанията си за европейските избори с концерт на Илия Луков и певицата Диа пред читалището на град Елин Пелин. \r\n*** \r\nОт 11.00 часа в град Бойчиновци, в кафето на центъра, Димитър Данчев ще се срещне с обществеността. В 17.00 часа, той ще проведе среща с жители в Клуба на БСП в село Якимово. \r\n*** \r\nОт 11.00 часа кандидатът за член на Европейския парламент от листата на ГЕРБ и СДС Андрей Ковачев ще се срещне с екипа на предприятие за обработка на месо и производство на колбаси на ул. „Брезовско шосе“ 170. От 12.30 часа на шатрата на ГЕРБ на Римския стадион той ще разговаря с пловдивчани и гости на града, предвидена е и среща с председателя на Съюза на репресираните в Пловдив Атанас Узунов. В 15.00 часа Андрей Ковачев ще посети голяма шивашка фирма в Източна индустриална зона. \r\n*** \r\nОт 18.00 часа Тодор Стоилов и Цветелина Пенкова ще присъстват на спортен турнир на стадиона в село Катуница.  В 18.00 часа, в град Пловдив, в галерия \"Трак акт\", Мариела Модева ще присъства на дискусия: \"Културно наследство на Пловдив - социални и цивилизационни аспекти\". \r\n*** \r\nОт 17.30 часа в град Троян, ресторант \"България\", Деница Златева ще се срещне с обществеността. \r\n*** \r\nОт 12.00 часа в град Нови пазар, в клуба на БСП, Момчил Неков ще се срещне с младежи от Нови пазар. В 16.00 часа, в село Хитрино, той ще се срещне с жители в читалището. В 18.00 часа, в град Шумен, в Областния предизборен щаб, Момчил Неков ще се срещне с младежи.", "date": "2019.05.22", "title": "Предстоящи събития в страната за 23 май (Агенция „Фокус“)"}
{"url": "http://www.focus-news.net/news/2019/05/22/2661190/evropeyski-izbori-2019-sazdaden-e-operativen-shtab-za-reagirane-pri-signali-za-narushavane-na-izborniya-protses-v-oblast-pazardzhik.html", "text": "В полицията и пожарната в Пазарджик е създаден Оперативен щаб, който е в постоянна връзка с Районната избирателна комисия, Областната и общинските администрации, както и с всички институции на регионално ниво свързани с ангажименти към изборния процес. Това съобщи за  Радио „Фокус“-Пазарджик  Мирослав Стоянов, говорител на ОДМВР-Пазарджик.  Сформирани са групи за осъществяване на ефективен информационен обмен в процеса на изборите, проведени са срещи с окръжната и районните прокуратури по места. Предприети са необходимите действия съвместно с областната администрация да бъдат доставени бюлетини и изборни материали. Вчера те бяха транспортирани до Пазарджик с полицейска охрана. По-късно отново с полицейски ескорт ще се превозят по утвърден график до всички 12 общини. Помещенията в които ще се съхраняват всички изборни материали ще бъдат запечатани и ще са под полицейска охрана. \r\nАлбена ЖИЛЕКОВА", "date": "2019.05.22", "title": "Европейски избори 2019: Създаден е Оперативен щаб за реагиране при сигнали за нарушаване на изборния процес в област Пазарджик"}
{"url": "http://www.focus-news.net/news/2019/05/22/2661189/varna-18-godishen-i-nepalnoleten-mladezh-ot-grada-se-priznaha-za-vinovni-v-razprostranenie-na-narkotitsi.html", "text": "Варненският окръжен съд одобри споразумение,  постигнато между Окръжна прокуратура- Варна, 18-годишния Алекс К. и непълнолетния И. Я., с което двамата се признават за виновни, в това че 2 октомври 2017 г. във Варна без надлежно разрешително държали с цел разпространение високорискови наркотични вещества – марихуана и кокаин. Това съобщиха от пресцентъра на  Окръжен съд – Варна .  \r\nНа 2 октомври 2017 г. във Варна Алекс К.  без надлежно разрешително държал с цел разпространение над 180 гр марихуана, кокаин и левимизол с общо нетно тегло 0.33 гр, всичко на обща стойност 1157.58 лв. \r\nНа същата дата във Варна, непълнолетният И. Я., разбирайки свойството и значението на извършеното и можейки да ръководи постъпките си, без надлежно разрешително, държал с цел разпространение 138,38 грама марихуана на обща стойност 830.28 лв. \r\nДвамата младежи са неосъждани. Съдът намери, че постигнатото споразумение не противоречи на закона и морала и следва да бъде одобрено, а  наказателното производство срещу двамата прекратено. Алекс К. прие да му бъде наложено наказанието „лишаване от свобода“ за срок от 1 година и 6 месеца, чието изтърпяване да бъде отложено с изпитателен срок в размер на 3 години. По-лекото наказание глоба, което законът предвижда наред с наказанието „лишаване от свобода“ не му беше наложено. Непълнолетният И. Я. прие да изтърпи наказание „пробация“ със следните пробационни мерки  -„задължителна регистрация по настоящ адрес“ 2 пъти седмично за срок от 8 месеца и „задължителни периодични срещи с пробационен служител“ за същия срок. \r\nОпределението на Окръжен съд – Варна е окончателно и не подлежи на обжалване или протест.", "date": "2019.05.22", "title": "Варна: 18-годишен и непълнолетен младеж от града се признаха за виновни в разпространение на наркотици"}
{"url": "http://www.focus-news.net/news/2019/05/22/2661195/evropeyski-izbori-2019-obshtina-burgas-v-sgradata-na-profesionalnata-gimnaziya-po-avtotransport-shte-mozhe-da-glasuva-vseki-koyto-dosega-e-glasuval-tam.html", "text": "В отговор на постъпили запитвания от граждани във връзка с предстоящото гласуване в неделя и ремонта в сградата на Професионалната гимназия по автотранспорт,  Община Бургас  съобщава, че който досега е гласувал там, трябва да го направи отново на същото, а не на друго място.  \r\nПри изборите за членове на Европейския парламент се запазва досегашната номерация и обхват на секциите, както следва: \r\n– Секционна избирателна комисия (СИК)  №№24,  25, 26 и 27 за ЦАУ „Приморие“; \r\n– СИК №№ 303, 304, 305, 306, 307 и 308 за ЦАУ „Зора“. \r\nОсигурена е и достъпна среда за хората с увреждания.", "date": "2019.05.22", "title": "Европейски избори 2019: Община Бургас: В сградата на Професионалната гимназия по автотранспорт ще може да гласува всеки, който досега е гласувал там"}
{"url": "http://www.focus-news.net/news/2019/05/22/2661196/veliko-tarnovo-s-poklonenie-obshtogradsko-shestvie-mnogo-muzika-pesni-i-tantsi-svishtov-otbelyazva-24-may.html", "text": "С поклонение, общоградско шествие, много музика, песни и танци Свищов отбелязва 24 май – Ден на българската просвета, култура и славянската писменост. Това съобщиха за  Радио „Фокус“ – Велико Търново  от Общината. Програмата започва в 09.00 часа с поднасяне на цветя на гроба на д-р Георги Атанасович – министър на просвещението в първия кабинет на България (26 юли – 24 ноември 1879 година). Веднага след това всички деца, ученици и граждани ще тръгнат в шествие от площад „Свобода“ до пл. „Алеко“, където в 09.30 часа ще започне Общоградския празник с много изненади. При лошо време проявата ще се проведе в салона на Първо българско народно читалище „Еленка и Кирил Д. Аврамови“. \r\nЛуиза ТРАНЧЕВА", "date": "2019.05.22", "title": "Велико Търново: С поклонение, общоградско шествие, много музика, песни и танци Свищов отбелязва 24 май"}
{"url": "http://www.focus-news.net/news/2019/05/22/2661194/evropeyski-izbori-2019-mashinnoto-glasuvane-predizvika-interes-v-denya-na-otvorenite-vrati-v-rik-shumen.html", "text": "Машинното гласуване предизвика интерес в Деня на отворените врати в Районна избирателна комисия (РИК)-Шумен, предаде репортер на  Радио „Фокус“-Шумен . Ученици от ППМГ „Нанчо Попович“ посетиха по-рано през деня Районната избирателна комисия. „Имаше интерес от страна на младите хора. Запознахме с това как протича изборният процес, те имаха много въпроси- за упражняването на вота с хартиена бюлетина, за възможността да се гласува с машина, как се гарантира тайната на вота“, заяви Дилян Нанев, говорител на РИК-Шумен. Единадесетокласниците Цветелина, Ростислав и Анатоли заявиха, че ще гласуват на 26 май. Осъзнават, че гласът им има значение, а негласуването всъщност означава други хора да вземат решения за тяхното бъдеще. \r\nИвелина ИВАНОВА", "date": "2019.05.22", "title": "Европейски избори 2019: Машинното гласуване предизвика интерес в Деня на отворените врати в РИК-Шумен"}
{"url": "http://www.focus-news.net/news/2019/05/22/2661181/glavred-ukrayna-zashto-sasht-shte-zapochnat-silen-natisk-nad-ukrayna-da-izpalni-minskite-sporazumeniya.html", "text": "Защо САЩ ще настояват категорично Украйна да изпълни Минските споразуменя? Защо именно сега, а не по-рано? Тези, които следят отблизо руско-американските отношения, вероятно вече са забелязали, че в Съединените щати започват да се появяват все повече и повече статии, в които се признава, че политиката на санкции срещу Русия няма никакъв ефект. Политиката на Русия не се е променила изобщо, нейното икономическо положение е стабилно, бюджетният излишък е повече от 500 милиарда златни и валутни резерви, дългът е само 15% от БВП (САЩ имат 100% !!!). Русия активно търгува със страни, които представляват 60% от световния БВП. Путин, както и преди, се радва на подкрепата на населението и строго контролира своя елит, пише украинското издание  „Главред“  в материал, представен без редакторска намеса. \r\nОт друга страна, Русия, в отговор на санкциите, бързо се сближи с Китай, с който САЩ влязоха в търговска война, последствията от която за самите САЩ може да не са толкова розови, колкото обещава Тръмп. Основният кошмар, за който пише покойният Бжежински, започва да се сбъдва: Съединените щати не трябва да допускат военно-стратегически съюз между Китай и Русия, който не отстъпва на САЩ по своята мощ. Китай вече гласува в унисон с Русия по всички въпроси в Съвета за сигурност на ООН. Например във вторник той подкрепи Русия в желанието й да обсъди закона за езика в Украйна. В същото време Бжежински винаги дава съвет, че САЩ трябва да направят Русия своя съюзник срещу Китай. А неотдавнашното посещение на Помпео в Путин в Сочи беше именно с тази цел. \r\nИзглежда, че тази гледна точка за отношенията с Русия сега започва да преобладава в САЩ. Но по пътя на вдигането на част от санкциите от Русия и нормализирането на отношенията с нея се крие ... Украйна. Или по-скоро, нереализираните Мински споразумения. Без тях не можете да премахнете санкциите от Русия. Това означава, че те трябва да бъдат приложени, особено след като Русия също настоява за това. \r\nПреди това беше невъзможно да се направи това, защото Порошенко здраво свърза политиката си с „военната партия” и се държеше на власт единствено благодарение на подкрепата на „свидомите“. Останалата част от обществото мразеше Петър Алексеевич. Американците разбраха това много добре и не оказаха натиск върху Порошенко, концентрирайки усилията си върху меките обвинения на Русия. \r\nНо сега условният „гълъб” Зеленски, който се позиционира като миротворец, дойде на власт. Пъзелът се нарежда. \r\n„А какво ще стане с Крим?“ – ще попитате вие. За съжаление, можете да забравите за Крим. Западът изведе Крим извън скобите. Той никога няма да признае Крим за руски, както не признава анексирането балтийските страни от СССР през 1940 г. Но въпросът за Крим, както и въпросът за балтийските държави, няма да попречи на САЩ и Европа да установят конструктивни отношения с Русия. И Украйна ще си спомня за Крим веднъж на всеки пет години, след смяната на президентите, когато новият в встъпителната си реч ще напомни на своите съграждани, че Крим е украинска територия и че никога за нищо ....и т.н. и т.н. Разбира се, ние профукахме Крим, но не през пролетта на 2014 г., както много си мислят, а доста по-рано, когато започна първата вълна на украинизация при Юшченко. \r\nКакто неотдавна заяви икономическият съветник на Тръмп Кудлов: „Русия е западна страна“, което показва ясно, че САЩ са готови да намерят общ език с Русия срещу Китай, с който Америка никога няма да намери общ език. Стратегическото им противопоставяне е от дълго време и по принцип не може да има компромис. Хегемон може да бъде само един! \r\nДа, и най-важният момент. Прилагането на Минските споразумения окончателно ще постави кръст на унитарната Украйна. Ще започне стремителна икономическа и хуманитарна децентрализация, за чиято неизбежност съм писал многократно. \r\nПревод и редакция:", "date": "2019.05.22", "title": "„Главред“ (Украйна): Защо САЩ ще започнат силен натиск над Украйна да изпълни Минските споразумения"}
{"url": "http://www.focus-news.net/news/2019/05/22/2661188/targovishte-gradushka-e-porazila-nasazhdeniyata-v-antonovo-i-selo-cherni-bryag.html", "text": "Градушка е поразила насажденията в Антоново. Това каза пред  Радио „Фокус“-Шумен  Хайредин Мехмедов, кмет на Община Антоново. Ледените топчета с големина на орех са образували 3-4 сантиметрова покривка. „Към 16.30-17.00 часа вчера заваля градушка, придружена със силен вятър. Близо 15 минути падаха ледени топчета колкото орех, унищожени са насажденията в дворовете на хората, щети има и по посевите“, посочи Хайредин Мехмедов. Той добави, че градушка е засегнала и село Черни бряг. В общината няма постъпили сигнали за разрушени покриви вследствие на природната стихия. Улиците на града са били разчиствани от множество изпочупени клони. За щетите по насажденията и земеделската продукция, стопаните ще подадат заявления в общинската служба по земеделие. \r\nИвелина ИВАНОВА", "date": "2019.05.22", "title": "Търговище: Градушка е поразила насажденията в Антоново и село Черни бряг"}
{"url": "http://www.focus-news.net/news/2019/05/22/2661199/pernik-kmetat-vyara-tserovska-se-sreshtna-s-zhitelite-na-selo-yardzhilovtsi.html", "text": "Кметът на Община Перник Вяра Церовска се срещна с жителите на село Ярджиловци, за да обсъдят  втория етап от проекта за водоснабдяването на населеното място, който е внесен вече в ПУДООС. Това съобщиха от  пресцентъра на Община Перник . По време на срещата тя обясни, че неведнъж е обсъждала с местните хора дългогодишния проблем. “Днес съм тук, за да разоваряме лице в лице, така както съм го правила винаги и ще продължа. Темата, на днешната среща е проблемът с водата - нещо, което ме обиди и нарани много лично, защото съм работила за Ярджиловци искрено и почтено. Водих разговори още преди дори да се кандидатирам за народен представител с тогавашния кмет на селото, който и в момента е сред нас и може да го потвърди”, обясни Церовска. Тя показа пред събралите се граждани заявлението до Предприятието за управление на дейностите по опазване на околната среда за отпускане на безвъзмездна помощ по проект “Улична водопроводна мрежа с. Ярджиловци - Втори етап с напорен резервоар 500 МЗ и довеждащ водопровод между резервоара и гл.кл.I на водопроводната мрежа”. Кметът припомни, че 2/3 от селото вече имат питейна вода вътре в домовете си за първи път, което също се случи в рамките на найния мандат. Тя пое ангажимента да продължи да работи, за да бъде снабдено цялото село с вода. “Ярджиловци е първото населено място в община Перник, в което е реализиран проект за водоснабдяване. Ще продължим с реализирането на втория етап, защото сме дали обещание. Когато човек работи честно и почтено, нещата се случват”, посочи градоначалинкът. На срещата присъстваха още народните представители  Красимир Велчев и д-р Александър Александров, както и зам. - кметовете Владислав Караилиев и Денислав Захариев.", "date": "2019.05.22", "title": "Перник: Кметът Вяра Церовска се срещна с жителите на село Ярджиловци"}
{"url": "http://www.focus-news.net/news/2019/05/22/2661192/evropeyski-izbori-2019-valeri-zhablyanov-bsp-ochakvame-na-26-may-balgariya-da-napravi-edna-stapka-poveche-kam-evropeyskiya-sayuz.html", "text": "Очакваме на 26 май България да направи една стъпка повече към Европейския съюз. Това каза в Благоевград кандидатът за евродепутат от „БСП за България“ Валери Жаблянов, предаде репортер на  Радио „Фокус“ – Пирин . Той допълни, ще очаква също изборите да бъдат с настроение, а българските граждани да гласуват свободно. „Очакваме избора да бъде такъв, че да даде възможност България да стане такава, каквато пише в Конституцията – социална държава и това да не е просто лозунг. Българските граждани трябва да усещат грижата на България във всяка една точка на територията й. Очакваме колегите от управляващата партия да обърнат внимание на вота на българските граждани, независимо, че изборите не са за български парламент“, каза още Жаблянов. Той заяви, че е много важно управляващите да усетят настроението на гражданите и от къде идва неудовлетворението на гражданите 12 години след членството ни в ЕС. „Очакваме да направят всичко възможно, дори съобразявайки се с опозицията за корекция на сегашния икономически курс на страната и преодоляване на всички онези недъзи при усвояването на европейското финансиране, видени от цяла България“, посочи Жаблянов. Той отбеляза, че следващия програмен период трябва да бъде максимално полезен за икономиката, благосъстоянието на семействата, на българските граждани, на всички, които очакват едно по-добро бъдеще за България. „БСП е столетна партия, която няма страхове“, коментира Жаблянов. \r\nЛивия НИНОВА", "date": "2019.05.22", "title": "Европейски избори 2019: Валери Жаблянов, БСП: Очакваме на 26 май България да направи една стъпка повече към Европейския съюз"}
{"url": "http://www.focus-news.net/news/2019/05/22/2661197/sport-viktoriya-tomova-otpadna-v-parviya-krag-na-kvalifikatsiite-v-parizh.html", "text": "Виктория Томова отпадна в първия кръг на квалификациите за Откритото първенство на Франция. Първата ни ракета отстъпи с 5:7, 2:6 на Юлия Глушко от Израел за час и 21 минути игра. За участието си в квалификациите на \"Ролан Гарос\" Виктория Томова ще вземе 7 хиляди евро от наградния фонд и 2 точки за ранглистата на Женската тенис асоциация. \r\nНейната съперничка Глушко продължава срещу американката Робин Андерсън, която отстрани Барбора Крейчикова от Чехия след 6:4, 2:6, 5:1 и отказ на чехкинята.", "date": "2019.05.22", "title": "Спорт: Виктория Томова отпадна в първия кръг на квалификациите в Париж"}
{"url": "http://www.focus-news.net/news/2019/05/22/2661202/patrioti-za-valeri-simeonov-s-moshtna-podkrepa-v-pazardzhik.html", "text": "Валери Симеонов и НФСБ бяха единствените, които ни защитиха. Това заявиха собственици на малки бензиностанции на среща с водача на листата на коалиция „Патриоти за Валери Симеонов (НФСБ и Средна Европейска класа)” в Пазарджик тази вечер, съобщиха от  пресцентъра на НФСБ . На срещата присъстваха още дребни и средни представители на малкия бизнес, които бяха категорични, че в лицето на Валери Симеонов и колегите му от НФСБ в Парламента са получили силна подкрепа и съдействие. Валери Симеонов подчерта, че хората в листата на коалицията са дейни, последователни, хора, доказали се и хора, показали с работата си в България, че защитават дребния и среден бизнес. \r\nДруг проблем, поставен на срещата в Пазарджик бе проблема с реда в махалите със смесено население. Лидерът на НФСБ и водач на листата на „Патриоти за Валери Симеонов” припомни как успешно е бил решен етническия конфликт в Асеновград, когато банда цигани биха спортуващи деца. Този модел е бил приложен и в пловдивската Шекер махала. След действията на Валери Симеонов като вицепремиер в кратки срокове бяха изградени полицейски участъци с постоянно полицейско присъствие и в двете гета, осигурени бяха патрулиращи автомобили, насилниците бяха предадени на прокуратурата, следствието и съда, беше осигурена охрана на спортуващите деца. „Показахме как може да бъде въведен ред в гетата. И го направихме с реални действия, не – на хартия, с изписани стратегии”, подчерта Валери Симеонов.", "date": "2019.05.22", "title": "„Патриоти за Валери Симеонов” с мощна подкрепа в Пазарджик"}
{"url": "http://www.focus-news.net/news/2019/05/22/2661203/fototvorbi-predstavyat-uchastieto-na-23-pehoten-shipchenski-polk-vav-voynite-zhivotat-v-kazanlak-i-interesni-lichnosti-obedineni-v-albuma-valshebnite-stakla-na-petar-arnaudov.html", "text": "230 фототворби на казанлъшкият фотограф Петър Арнаудов представят участието на 23 Пехотен шипченски полк във войните, животът в Казанлък и интересни личности, обединени в албума „Вълшебните стъкла на Петър Арнаудов”, каза за  Радио „Фокус”  Бедрос Азинян. Той поясни, че албумът е подпомогнат от Исторически музей „Искра”. Музейният екип е предоставил стария албум на Петър Арнаудов, който той сам подарява на музея още през 1919 година. Тогава той е включвал 96 фотографии, които точно описват пътя на 23 Пехотен шипченски полк при участието му във войните. „Това е основата на албума, но има и невероятни портрети от фотографска гледна точка. Този албум представлява един учебник по история и по фотография”, каза Бедрос Азинян. \r\n60 от творбите в албума участват в едноименна изложба, която е част от програмата на 116-я Празник на розата. Фотосите са запазени върху стъклени фотографски плаки. \r\nПричината тези фотоси да излязат на бял свят е възникнал пожар в къщата на наследниците на Петър Арнаудов. \r\nПовечето от фотоплаките са били в много лошо състояние, когато внуците му ги предават на казанлъшкия фотограф Бедрос Азинян. За работата по реставрацията им са били нужни пет години. \r\nОсвен ексклузивни плаки от войните, сред реставрираните стъкла са и кадри от Казанлък и семейството на фотографа. \r\nСлавяна ГАЙДАРОВА", "date": "2019.05.22", "title": "Фототворби представят участието на 23 Пехотен шипченски полк във войните, животът в Казанлък и интересни личности, обединени в албума „Вълшебните стъкла на Петър Арнаудов”"}
{"url": "http://www.focus-news.net/news/2019/05/22/2661204/shumen-obshtinata-uvedomyava-pchelarite-za-predstoyashto-praskane.html", "text": "Общината уведомява собствениците на пчелни семейства в града, включително и в кв. Макак, кв. Дивдядово и гл. специалисти на кв. Макак, кв. Дивдядово, че ДП ”НКЖИ” поделение Електроразпределение РП Енергосекция Горна Оряховица  ще проведе третирания с растителнозащитни препарати. Това съобщиха от пресцентъра на  Община Шумен . Пръскането ще се извърши по утвърден план-график: От 28 до 29 май от 8 до 17 часа на терена около стълбовете от контактната мрежа в сервитута /разстояние шест метра от главна релса от двете страни/ по ЖП линия София-Варна – участък Мадара-Каспичан. Третирането ще е с продукт –НАСА 360 СЛ с карантинен срок 30 дни и доза 4% разтвор. Мероприятието се извършва срещу вредител – едногодишни и многогодишни житни и широколистни плевели. От администрацията информират собствениците на пчелни семейства в гр. Шумен, включително и в кв. Макак, кв. Дивдядово, кметовете на с. Панайот Волов и на с. Белокопитово и гл. специалисти на кв. Макак, кв. Дивдядово в Шумен, че ДП ”НКЖИ” поделение Електроразпределение РП Енергосекция Горна Оряховица  ще проведе третирания с растителнозащитни препарати  и в други райони по график : \r\nОт 29 до 31 май от 8 до 17 часа на терена около стълбовете от контактната мрежа в сервитута /разстояние шест метра от главна релса от двете страни/ по ЖП-линия Шумен – Комунари – в участъка Шумен-Смядово-НВ Желъд. Третирането ще е с продукт –НАСА 360 СЛ с карантинен срок 30 дни и доза 4% разтвор. От 29 до 31 май от 8 до 17 часа на терена около стълбовете от контактната мрежа в сервитута /разстояние шест метра от главна релса от двете страни/ по ЖП линия София – Варна – участък Търговище – Хан Крум.             Третирането ще е с продукт- НАСА 360 СЛ с карантинен срок 30 дни и доза 4% разтвор. Съгласно чл.10 от Наредба 13 от 26.08.2016 г. на МЗХ, собствениците на пчелни семейства са длъжни да предприемат мерки по опазване на пчелните семейства от отравяне. За повече информация: тел: 0889 807 810 ДП ”НКЖИ” поделение Електроразпределение РП Енергосекция Горна Оряховица и 054/857 710 – Община Шумен", "date": "2019.05.22", "title": "Шумен: Общината уведомява пчеларите за предстоящо пръскане"}
{"url": "http://www.focus-news.net/news/2019/05/22/2661205/tass-sledvashtata-sreshta-na-varha-na-nato-shte-se-provede-v-london-na-3-4-dekemvri.html", "text": "Следващата среща на върха на държавните и правителствените лидери на страните на НАТО ще се проведе в британската столица Лондон на 3 и 4 декември. Това става ясно от разпространено изявление на генералния секретар на Алианса Йенс Столтенберг, предава  TACC . \r\n\"Щастлив съм да съобщя, че срещата на лидерите на НАТО ще се проведе на 3-4 декември в Лондон за отбелязване на 70-та годишнина от основаването на Алианса. Вече обсъдих подготовката на срещата с премиера на Великобритания Тереза Мей за готовността за провеждането на форума. През 1949г. Великобритания е била една от 12-те страни-основателки на НАТО. Лондон е било мястото, където се е намирало нашето първо седалище, затова е подходящо място за обсъждането на Алианса\", подчертава Столтенберг. \r\nНорвежкият политик обеща, че лидерите на Алианса ще обсъдят настоящите предизвикателства и планове на НАТО за превръщането му в \"стълб на сигурността в следващите години\". Тереза Герова", "date": "2019.05.22", "title": "ТАСС: Следващата среща на върха на НАТО ще се проведе в Лондон на 3-4 декември"}
{"url": "http://www.focus-news.net/news/2019/05/22/2661201/blagoevgrad-nagradiha-nay-dobrite-sastezateli-vav-vatreshnouniversitetskite-sportni-igri-na-yuzu-neofit-rilski.html", "text": "В Югозападния университет „Неофит Рилски“ се проведоха вътрешноуниверситетските спортни игри, организирани от Студентския съвет. Това съобщиха от пресцентъра на  висшето учебно заведение . В рамките на два дни студенти и докторанти от различни специалности мериха сили в състезания по баскетбол-стрийтбол 3×3 и лекоатлетически крос. Най-бърз с време 05:26 минути в лекоатлетическия крос при мъжете бе второкурсникът в специалност „Спорт“ Иво Балабанов, който тази година стана и шампион на България на 1500 м. в зала. \r\nВтори финишира лекоатлетът Николай Първанов – докторант в катедра „Теория и методика на физическото възпитание“, а трети се нареди Венелин Иванов, студент в специалност „Физическо възпитание и спорт“. Победителите бяха наградени от проф. д-р Атанас Георгиев – председател на Българската федерация по спортно ориентиране. \r\nПри жените най-бърза бе състезателката по ориентиране и лека атлетика Лилиана Гоцева – докторант в катедра „Теория и методика на физическото възпитание“. Втора финишира съотборничката й Радост Василева, студентка в специалност „Физическо възпитание и спорт“. Третото място на почетната стълбичка зае второкурсничката от специалност „Предучилищна и начална училищна педагогика“ Валентина Тасева. Наградите на най-бързите в лекоатлетическия крос връчи председателят на Студентския съвет Али Мисанков. \r\nПри състезанието по баскетбол-стрийтбол 3×3 първо място спечели отборът „Беркбол“ с капитан Златин Найденов, второто място зае отборът „Хоукс“ с капитан Анна Станинска. Третото място бе за „Лейкърс“ с капитан Иван Лесов. Капитаните на трите отбора бяха наградени от заместник-председателя на Студентския съвет Емил Терзиев. \r\nНай-добрите участници във вътрешноунивесритетските спортни игри получиха предметни и парични награди, осигурени от Студентския съвет към ЮЗУ „Неофит Рилски“.", "date": "2019.05.22", "title": "Благоевград: Наградиха най-добрите състезатели във вътрешноуниверситетските спортни игри на ЮЗУ „Неофит Рилски“"}
{"url": "http://www.focus-news.net/news/2019/05/22/2661206/stara-zagora-izlozhba-praznik-na-rozata-nachaloto-shte-bade-otkrita-na-ploshtad-sevtopolis-kato-chast-ot-programata-na-festivala-na-rozata.html", "text": "Изложба „Празник на розата – началото...” ще бъде открита на площад „Севтополис”, като част от програмата на Фестивала на розата, каза за  Радио „Фокус”  Бедрос Азинян, автор на изложбата. Тя представя развитието на розопроизводството и розопроизводителите в казанлъшкия край. „В онези години фотографията е била скъп занаят, не всеки е имал възможността да снима. Тогавашните фамилии розопроизводители в Казанлък - Папазови, Шипкови, Фратеви са канели фотографи, които да заснемат тяхното участие в международни изложения в Париж, Лондон, Ню Йорк, където те са представяли своята продукция от рози”, поясни Азинян. Изложбата експонира именно това начало и представя Казанлък като център на розопроизводството. Още през 1902 година има сведения за провеждане на Празник на розата в Казанлък, за настроението което е създавал през месеците май и юни.  \r\nВ експозицията са включени и снимки, които са изложени за първи път, например, освещаването на Лъвовата чешма през 1903 година в центъра на Казанлък. „Това е снимка, която вижда бял свят за първи път, а и редица други кадри – някои известни, други не”, каза Азинян. В изложбата са показани и моменти от първия избор на Царица Роза през 1970 година, първото карнавално общоградско шествие. Тя обхваща периода от 1902 година до 1980 година.  \r\nОрганизаторите предвиждат и второ издание на изложбата, в което да бъде представена и останалата история на Празника. \r\nСлавяна ГАЙДАРОВА", "date": "2019.05.22", "title": "Стара Загора: Изложба „Празник на розата – началото...” ще бъде открита на площад „Севтополис”, като част от програмата на Фестивала на розата"}
{"url": "http://www.focus-news.net/news/2019/05/22/2661200/mkd-severna-makedoniya-gartsiya-poluchi-nagradata-za-vtori-nay-dobar-plazh-na-planetata-glavno-za-halkidiki.html", "text": "Световната организация по туризъм към ООН във вторник обяви наградите за най-висококачествените плажове за 2019 г., довеждайки Гърция до второ място в целия свят, само зад Испания, предава  МКД . \r\nМедията добавя, че Гърция сега разполага с общо 515 плажа с \"Син флаг\" и получи признания за качеството на петнадесет различни яхтени пристанища и четири туристически лодки за устойчиво развитие. \r\nСъобщава се, че престижният \"Син флаг\" е разпознаваем в целия свят като знак за отлични постижения в спасителните съоръжения, първокласно качество на водата, достъпност и информация за заобикалящата природа на всепризнатите плажове. \r\nСветовноизвестната доброволна екологична марка има доверие в милиони туристи по целия свят. Програмата се управлява под егидата на Фондацията за екологично образование (EIE), базирана в Копенхаген, Дания, предава Радио „Фокус“ в рубриката „Балкански туристически часовник“. \r\nНай-голям дял от гръцките награди \"Син флаг\", спечелени тази година, общо деветдесет и две, получиха плажове на Халкидики, в Северна Гърция. \r\nВ световен мащаб фондацията е връчила международни сини знамена на общо 3,797 плажа, 695 яхтени пристанища и 67 туристически лодки за устойчиво развитие за 2019 година. \r\nМКД предава, че наградата \"Син флаг\" е с продължителност една година. Инспекторите обаче между юли и август често неочаквано посещават всепризнатите плажове в страната и пристанища през цялата година, за да проверят дали критериите за програмата „Син флаг“ се запазват. \r\nИспания получи общо 669 награди \"Син флаг\", включително 566 испански плажа, 98 морски курорта и 5 оператора за лодки за устойчив туризъм, пише още медията.", "date": "2019.05.22", "title": "МКД (Северна Македония): Гърция получи наградата за втори най-добър плаж на планетата, главно за Халкидики"}
{"url": "http://www.focus-news.net/news/2019/05/22/2661207/evropeyski-izbori-prof-mihail-konstantinov-v-sluchay-na-povreda-pri-glasuvaneto-s-mashina-rezultatite-se-zapazvat-i-se-prodalzhava-s-hartieni-byuletini.html", "text": "В случай на повреда при гласуването с машина, резултатите се запазват и се продължава с хартиени бюлетини. Това каза за обзорното предаване  „Това е България“  на  Радио „Фокус“  проф. Михаил Константинов във връзка с  наближаващите на 26-ти май избори за ЕП.  „Резултатите се копират на флашка и гласуването продължава само с хартиени бюлетини. Това е отговорност на фирмата да осигури текуща поддръжка на машината. Ако има някаква авария, тя ще бъде сигнализирана чрез СИК на РИК и те ще трябва да вземат мерки, като се обадят на фирмата, която поддържа машините. Не е отговорност нито на СИК, нито на „Информационно обслужване“ да поддържат машините. Една от причините машините да бъдат толкова скъпи – наемът е 2500 лв. без ДДС, се дължи на това, че сме платили и поддръжката“, обясни анализаторът.  Проф. Константинов обясни, че гласуването в чужбина няма електорален ефект при европейски избори, тоест не се отразява в резултата като брой на спечелени евромандати. Той обаче уточни, че  гласуването в чужбина е важно от морална гледна точка, защото чрез него се поддържа връзката между българите в чужбина и Родината. \r\nЦоня СЪБЧЕВА", "date": "2019.05.22", "title": "Европейски избори: Проф. Михаил Константинов: В случай на повреда при гласуването с машина, резултатите се запазват и се продължава с хартиени бюлетини"}
{"url": "http://www.focus-news.net/news/2019/05/22/2661208/evropeyski-izbori-2019-dots-georgi-lozanov-tova-be-edna-ot-nay-napregnatite-kampanii-ot-gledna-tochka-na-udarite-koito-si-razmeniha-polititsite.html", "text": "Това бе една от най-напрегнатите кампании от гледна точка на ударите, които си размениха политиците. Това каза за обзорното предаване  „Това е България“  на  Радио „Фокус“  доц. Георги Лозанов.  Във връзка с имиджа на кандидатите за евродепутати, доц. Лозанов обясни, че откакто сме член на ЕС т.нар. евроговорене не се е превърнал в достатъчно ефективен комуникативен процес. „Това е свързано и с израз на бюрократизация в самото разбиране за ЕС. На него се гледа, преди всичко, като на финансов източник, който да помогне на общото ни развитие. Към самата европейска политика няма интерес и готовност да е разбрана, остана като сфера много далече от съзнанието на избирателя, а от там трябва да му дойдат истинските мотиви да гласува и поведението му на тези избори. Като ги няма тези мотиви – подменяме ги, както обикновено, с други, свързани с тукашните местни битки и сблъсъци“, обясни той.  Доц. Лозанов допълни,  че на малка част от кандидатите за евродепутати от различни партии и коалиции може да се гледа като на национална група, която да замине за ЕП, предвид факта, че има много добре подготвени за целта хора, но изрази съмнение, че това ще са критериите, по които ще бъдат избрани.  \r\nЦоня СЪБЧЕВА", "date": "2019.05.22", "title": "Европейски избори 2019: Доц. Георги Лозанов: Това бе една от най-напрегнатите кампании от гледна точка на ударите, които си размениха политиците"}
{"url": "http://www.focus-news.net/news/2019/05/22/2661209/sport-v-chetvartak-shte-stane-yasen-parviya-sapernik-na-grigor-dimitrov-na-rolan-garos.html", "text": "В четвъртък първата ракета на България Григор Димитров ракета ще научи първия си съперник и мястото си в схемата за турнира от Големия шлем Ролан Гарос. \r\nОфициалната церемония по тегленето на жребия за Откритото първенство по тенис на Франция ще започне в 20:00 часа. Квалификациите за турнира приключват на следващия ден, а в неделя, от 12:00 часа започват и първите мачове от основната схема. \r\nФиналът на сингъл при мъжете е на 9 юни, а при дамите - ден по-рано.", "date": "2019.05.22", "title": "Спорт: В четвъртък ще стане ясен първия съперник на Григор Димитров на Ролан Гарос"}
{"url": "http://www.focus-news.net/news/2019/05/22/2661193/tass-evropeyskata-komisiya-potvardi-vizitata-na-shefchovich-v-moskva-na-13-yuni-za-urezhdane-na-gazovite-dostavki-prez-2020-godina.html", "text": "Заместник-председателят на Европейската комисия по енергийния съюз Марош Шефчович ще пристигне на визита в Москва на 13 юни, за да обсъди с руския министър на енергетиката Александър Новак проблемите с транзита на газ в Европейския съюз през Украйна след 2019 година и провеждането на нова тристранна министерска среща за газа, съобщиха пред  ТАСС  в сряда от пресслужбата на Европейската комисия. \r\n„Заместник-председателят на Европейската комисия Марош Шефчович възнамерява да посети Москва, за да обсъди въпроси, свързани с транзита на газ, на 13 юни“, съобщиха от ЕК. \r\nПо-рано в сряда източник на руската агенция от европейските институции заяви, че след преговорите в Украйна Шефчович планира да посети Русия на 13 юни, по време на която той ще се срещне с руския министър на енергетиката Александър Новак и други представители на руското ръководство. Основната тема на преговорите ще бъде тристранна среща за газ на министерско равнище, за да се обсъди продължаването на транзита на газ през Украйна след изтичането на договора през 2019 г. \r\n„След предишния кръг от преговори Европейският съюз направи предложение за обсъждане от Украйна и Русия, на базата на което е възможен компромис за запазване на украинския транзит“, каза източникът. Запазване на транзита \r\nНа 20 май в Киев, Шефчович каза, че ще положи всички усилия за провеждане на тристранни преговори между Руската федерация, ЕС и Украйна за транзита на газ и споразумение за „търговско разумни“ количества за транзит на синьо гориво от Русия през Украйна. Става въпрос, по неговите думи, „не е само за транзит през зимния период, но и за постигане на ново споразумение между компаниите и осигуряване на икономически разумни обеми на преминаване на газ от Русия до ЕС през Украйна“. Той също така посочи, че е важно транзитният механизъм да се основава „на най-добрите практики на Европейския съюз“. \r\nПо-рано в понеделник европейски източник каза за ТАСС, че Шефчович, който беше в Киев на встъпването в длъжност на украинския президент Владимир Зеленски, провежда срещи с представители на екипа на новия президент и премиера Владимир Гройсман, като предлага да се обсъди провеждането на нова тристранна министерска среща за транзитни въпроси след 2019 г., когато изтича текущият договор с Газпром. \r\nЕвропейският представител подчерта, че Брюксел „разбира трудностите на политическия цикъл в Украйна след обявяването на предсрочните парламентарни избори, но счита, че решението на въпроса за транзита на газ е спешно“ и не може да позволи „дори кратко прекъсване на транзита на газ през Украйна през 2020 г.“. Газовите преговори \r\nСпоразумението за транзит на газ от Руската федерация към ЕС през територията на Украйна изтича на 31 декември 2019 г. Последната тристранна министерска среща в Брюксел за сключване на нов договор с участието на Русия, Украйна и Европейската комисия се проведе на 21 януари в Брюксел. Тя не донесе резултати. \r\nРусия предложи да се удължи срока на договора при сегашните условия - Европейският съюз - да направи украинската газопреносна система част от по-голям проект за доставка на газ от Централна Азия в Европа. \r\nКиев веднага отказа руското предложение, но обеща да проучи европейската версия. В същото време, ръководството на Нафтогаз продължава да обвинява Москва в това, че би искала да спре транзита на газ през територията на Украйна с прекратяването на настоящото споразумение. В отговор ръководството на Руската Федерация многократно е заявявало, че въпреки изграждането на други газопроводи за Европа, по-специално „Северен поток 2“, транзит през Украйна може да се поддържа, ако предложените от Киев условия са „конкурентни“. \r\nПревод и редакция:", "date": "2019.05.22", "title": "ТАСС: Европейската комисия потвърди визитата на Шефчович в Москва на 13 юни за уреждане на газовите доставки през 2020 година"}
{"url": "http://www.focus-news.net/news/2019/05/22/2661228/stela-docheva-riosv-varna-otselyavaneto-na-choveka-kato-biologichen-vid-e-nemislimo-bez-otselyavaneto-na-bioraznoobrazieto.html", "text": "Оцеляването на човека като биологичен вид е немислимо без оцеляването на биоразнообразието. Затова и е изключително важно неговото съхраняване, опазване, поддържане и защита. Това каза за  Радио „Фокус“ – Варна  Стела Дочева, от Дирекция „Превантивна дейност“ в направление „Биологично разнообразие, защитени територии и зони“ към Регионалната инспекция по околната среда и водите (РИОСВ)- Варна по повод Международния ден на биологичното разнообразие. Празникът се отбелязва във връзка с Конвенцията за биологично разнообразие подписана на 5 юни 1992 г. Първоначално празникът се е отбелязвал на 29 декември, но през 2000 г. тази дата се променя на общото събрание на ООН. 22 май е деня в който в град  Найроби, Кения е приет заключителния акт на конференцията на страните членки на договорния текст на конвенцията. Стела Дочева разказа, че България става равноправен член на конвенцията на 16 юли 1996 г. „Тази година темата  е „Нашето биологично разнообразие, нашата храна, нашета здраве“. Целта е вниманието да се фокусира върху биологичното разнообразие, като основа за нашата храна и здраве. Да се увеличи осведомеността, че храненето и здравето на хората, зависят от биологичното разнообразие и здравите екосистеми“, съобщи Стела Дочева. По думите й, био разнообразието е разделено в три категории – генетично, видово и екосистемно. „Генетичното обхваща цялото разнообразие от гените и техните комбинации в организмите. Видово ниво е разнообразието от различните видове растения и животни, които ни заобикалят и екосистемно ниво. Това е взаимовръзката между отделните видове, вли    янието на организмите върху средата и на средата върху организмите“, обясни Стела Дочева. По думите й, човекът е неизменна част от този процес, като че той едновременно влияе върху биоразнообразието и биоразнообразието влияе върху него. \r\nБояна АТАНАСОВА", "date": "2019.05.22", "title": "Стела Дочева, РИОСВ – Варна: Оцеляването на човека като биологичен вид е немислимо без оцеляването на биоразнообразието"}
{"url": "http://www.focus-news.net/news/2019/05/22/2661198/zapochva-izgrazhdaneto-na-interkonektora-s-gartsiya-obzor.html", "text": "Премиерите на България и Гърция Бойко Борисов и Алексис Ципрас направиха първа копка на газовия интерконектор. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \r\nГазовата връзка между България и Гърция е с дължина 182 км, от които 150 км са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  \r\nНа официалната церемония в Кирково министър-председателят Бойко Борисов подчерта, че с интерконектора България - Гърция се дава пълна и реална диверсификация на доставките на газ. „Много делегации се върнаха от Азербайджан, само че газта не може да се носи в джоб, чанта, сак. Наслушахме се на приказки. Е, ние поработихме и сега даваме старт“, посочи премиерът Борисов. Той заяви, че само преди дни е инспектирал и връзката, която се прави от българо-турската до българо-сръбската граница и допълни, че страната ни ще се възползва от различните източници на газ и ще избира най-изгодната цена. \r\nМинистър-председателят на Гърция Алексис Ципрас подчерта важността на проекта. Той посочи, че подобни връзки, спомагат за мира и стабилността както в региона на Балканите, така и в Европа. „Това са проекти, които укрепват геополитическата роля на Гърция и България. През последните години Гърция, България, Румъния и Сърбия работихме по перспективата за един пръстен на свързаност в региона“, каза Ципрас. Той посочи, че голяма част от доставките по тази връзка ще бъдат от Азербайджан, чрез Трансадриатическия газопровод. „Този проект може да бъде разклонен към Сърбия и към Румъния“, добави гръцкият премиер и акцентира върху възможностите за свързаност между Балканите с Източното Средиземноморие.  \r\nВъв видео обръщение заместник-председателят на Европейската комисия, отговарящ за енергийния съюз Марош Шефчович заяви, че приветства старта на изграждането на газовата връзка. „Проектът IGB  е един от ключовите за изграждането на Европейския енергиен съюз. Днешният ден е исторически за всички европейци - както за тези, които живеят в Гърция и България, така и за всички останали, включително в Брюксел. Проектът ще съдейства за повишаване на енергийната сигурност и по-добре интегриран регионален газов пазар. IGB осигурява ключовите елементи от стратегията на ЕС за развитие на сигурна и устойчива енергетика. Твърдо съм уверен, че първият газ по интерконектора ще потече през януари 2021 г.“, каза заместник-председателят на ЕК. \r\n„Днес се реализират договореностите между президента Илхам Алиев и премиера Бойко Борисов. Изразявам благодарност към българската страна, защото това е един от мащабните проекти в Южния газов коридор, по който България ще получава газ от Азербайджан“, заяви Ягуб Еюбов – първи заместник министър-председател на Република Азербайджан, който също участваше в церемонията в Кирково. \r\nИзпълнителният директор на ICGB-България Теодора Георгиева отбеляза, че междусистемната газова връзка ще засили българската енергийна политика, ще увеличи конкуренцията на пазара и ще осигури намаляването на цените на газ за потребителите. Изпълнителният директор на ICGB – Гърция Константинос Караянакос допълни от своя страна, че интерконекторът България-Гърция е стратегически проект, чието завършване ще донесе много ползи.", "date": "2019.05.22", "title": "Започва изграждането на интерконектора с Гърция (ОБЗОР)"}
{"url": "http://www.focus-news.net/news/2019/05/22/2661226/dobrich-3-000-malki-pastarvi-zakupi-rakovodstvoto-na-dls-balchik-ot-ribarnika-v-trigrad.html", "text": "3 000 малки пъстърви закупи ръководството на Държавно ловно стопанство (ДЛС)-Балчик от рибарника в Триград. Това съобщи за  Радио „Фокус” – Варна  експертът от „Връзки с обществеността“ в Североизточно държавно предприятие (СИДП) – Шумен Татяна Димитрова. „Рибките тежат 13 грама всяка и ще бъдат доотгледани при специални условия във водоема край ловен дом „Батово“. За втори път е закупена пъстърва, като идеята е и тази година рибките да бъдат пуснати в река Батова“, посочи Татяна Димитрова. Тя отбеляза, че рибките ще бъдат доотгледани в езерото край ловния дом и на няколко пъти през годината ще бъде извършено зарибяване с тях.  „Последните пъстърви, които бяха пуснати през миналата година в река Батова, бяха с тегло 2 килограма. Рибите се оказаха голяма атракция както за гостите на ловния дом, така и за децата от местните училища, които често гостуват в стопанството. Част от малчуганите са участвали и в състезание по улов на пъстърва организирано от колектива на ДЛС-Балчик“, каза още тя. \r\nЖулиета НИКОЛОВА", "date": "2019.05.22", "title": "Добрич: 3 000 малки пъстърви закупи ръководството на ДЛС-Балчик от рибарника в Триград"}
{"url": "http://www.focus-news.net/news/2019/05/22/2661227/pazardzhik-politsiyata-i-pozharnata-shte-predpriemat-neobhodimite-merki-za-bezopasnost-po-vreme-na-abiturientskite-balove.html", "text": "За да не бъдат допуснати пътни инциденти с абитуриенти, извършването на престъпления и нарушаване на обществения ред от ОДМВР-Пазарджик и Районните управления областта са предприети редица мерки. Това съобщи за  Радио „Фокус“ – Пазарджик  говорителят на ОД на МВР Мирослав Стоянов. Той уточни, че са проведени срещи с представители на учебните заведения за уточняване на графика за провеждането на баловете. „Охраната на всяко едно от тържествата ще се осъществява от униформени служители на съответното полицейско управление.  В заведенията с абитуриенти няма да бъдат допускани лица с агресивно поведение, носещи огнестрелно оръжие и боеприпаси или такива, които нямат отношение към събитието. Допълнителни патрули на „Пътна полиция” и „Охранителна полиция” ще следят за спазването на правилата за движение по пътищата непосредствено преди започването на тържествената вечер, както и след нейния край. За целта служителите ще използват и записваща техника за документиране на извършените нарушения. Водачите на МПС ще бъдат проверявани за правоспособност, употреба на алкохол и рискови изпреварвания. Ще се следи и за неправилно превозване на пътници /показващи се от прозорците и люковете на автомобилите или седнали върху рамките на вратите/; возене на повече пътници от броя от местата за сядане в автомобилите“, обясни Стоянов. Той уточни, че служители от РД „Пожарна безопасност и защита на населението” в Пазарджик са извършили проверки в питейни заведения, ангажирани с посрещането и настаняването на хора, по повод абитуриентските балове. Проверени са изправността на средствата за пожарогасене, инструктирани са собствениците и персонала за реагиране при случай на инцидент. \r\nВаня НИКОЛОВА", "date": "2019.05.22", "title": "Пазарджик: Полицията и пожарната ще предприемат необходимите мерки за безопасност по време на абитуриентските балове"}
{"url": "http://www.focus-news.net/news/2019/05/22/2661230/evropeyski-izbori-2019-marin-zahariev-gerb-siguren-sam-che-sazidatelnostta-i-realnite-rezultati-shte-pobedyat-razruhata-i-falshivite-novini-v-tazi-kampaniya.html", "text": "Сигурен съм, че съзидателността и реалните резултати ще победят разрухата и фалшивите новини в тази кампания. Това заяви в Смолян Марин Захариев – кандидат за евродепутат от листата на ГЕРБ и СДС, предаде репортер на  Радио „Фокус“ – Смолян.  „Убеден съм, че 10 години доверието, което гради ГЕРБ няма да бъдат попиляни от майсторите на националната катастрофа. Дори Мамфред Вебер ни каза, че работим правилно и имаме тяхното уважение и солидарност. България е една от малкото страни, която ще запази и увеличи еврофондовете през предстоящия период. Сигурен съм, че на 26 май ще победим убедително, не трябва да отстъпваме на хора, които нямат реални послания. Ние трябва да покажем, че можем още и да излезем масово на 26 май за една голяма победа“, каза още Захариев. \r\nКандидатът на евродепутат Асим Адемов заяви, че накрая на кампанията дори социолозите признават, че ГЕРБ отиваме към победа. Той подчерта, че е горд с това, което прави ГЕРБ за толерантността и добруването на хората. „Истинската толерантна партия е ГЕРБ и трябва да сме с гордо вдигнати глави. В партията има стотици хиляди членове, но ние не се интересуваме кой е християнин и кой е мюсюлманин. Интересуваме се от това кой, какви качества има и какво може“, допълни Адемов. \r\nКандидатът за евродепутат Андрей Новаков заяви, че Смолян е не само сърцето на Родопите, но и душата на България. „На всяка крачка и всеки ъгъл се усеща, че родопчани са специални хора, с това което умеят. Дали заради мястото, но няма друго място, на което човек да се чувства толкова добре като в Родопите и трябва да се гордеете с това“, обяви през смолянчани и жителите на областта Новаков. Той подчерта, че е горд, че е част от тази листа, на която Бойко Борисов гласувал доверие. „Той превърна България в една уважавана европейска държава и европейските лидери идват в България“, допълни Новаков. \r\nПредседателят на СДС Румен Христов заяви, че на 26 май трябва да се гласува с № 12, за да продължи да ни представлява най-успешният еврокомисар Мария Габриел. „Ние имаме най-добре подготвената листа – хора, които доказаха какво могат да вършат в България и в Европейската комисия и са насравнимо по-добри от опонентите“, каза още Христов. \r\nПредседателят на предизборния щаб Цветан Цветанов каза, че са направили всичко възможно да структурират един силен отбор. Той подчерта, че Мария Габриел е човекът, пред когото няма затворени врати в европейските институции, в ЕП, ЕНП и ЕК. Всички я уважават и чрез нея силния глас на България ще бъде чут с много силна амплитуда и затова тя трябва да получи толкова широка подкрепа от обществото, за да може да се поздравим с победа“, каза още Цветанов. \r\nНели ГЕРГЬОВСКА", "date": "2019.05.22", "title": "Европейски избори 2019: Марин Захариев, ГЕРБ: Сигурен съм, че съзидателността и реалните резултати ще победят разрухата и фалшивите новини в тази кампания"}
{"url": "http://www.focus-news.net/news/2019/05/22/2661210/blagoevgrad-poveche-ot-400-narusheniya-na-vodachi-na-motorni-prevozni-sredstva-sa-bili-ustanoveni-po-vreme-na-abiturientskite-balove-prez-2018-godina.html", "text": "Повече от 400 нарушения на водачи на моторни превозни средства са били установени от Областна дирекция на МВР – Благоевград по време на абитуриентските балове през 2018 г. Това съобщиха за  Радио „Фокус“ – Пирин  от дирекцията. Става дума за нередности, констатирани при шофьори, превозващи абитуриенти, или пътници. В над 150 от случаите участниците в движението по пътищата не са използвали обезопасителни колан. Установени са над 60 случая на неправилен превоз на пътници. Взети са повече от 610 мерки спрямо абитуриенти и превозващи ги шофьори, извършили нарушения на ЗДвП. Във връзка с предстоящите балове от Областна дирекция на МВР – Благоевград припомнят, че пренебрегването на Закона за движението по пътищата  и неправилното поведение на пътя може да се окажат опасни. \r\nЛивия НИНОВА", "date": "2019.05.22", "title": "Благоевград: Повече от 400 нарушения на водачи на моторни превозни средства са били установени по време на абитуриентските балове през 2018 година"}
{"url": "http://www.focus-news.net/news/2019/05/22/2661234/vera-katsarska-ezikova-gimnaziya-akad-lyudmil-stoyanov-blagoevgrad-zrelostnitsite-na-gimnaziyata-imat-vazmozhnostta-da-poluchat-nemski-ezikovi-diplomi.html", "text": "Зрелостниците на гимназията имат възможността да получат немски езикови дипломи. Това каза за  Радио „Фокус“ – Пирин  Вера Кацарска, старши учител по немски език в Езикова гимназия „Акад. Людмил Стоянов“ – Благоевград. По думите ѝ по този начин езика им се признава във всички университети и така възпитаниците на учебното заведение имат достъп да станат студенти във всички университети на немскоговорящия свят. „Това са страни като Австрия, Швейцария и Германия. Тази диплома им дава права, като тези, които имат австрийците или германците“, каза още Вера Кацарска, като отправи пожелание към учениците на Езиковата гимназия. „От сърце им желая дръзновение. Да продължават да летят нагоре все така и никога да не се отказват от мечтите си, защото те видяха, че всичко е възможно“, добави Вера Кацарска. \r\nТя посочи, че  80% от зрелостниците на гимназията избират втората им матура да е по чужд език, който те изучават като първи или втори, като дванайсетокласниците  избират да се явят на матура по немски, френски или английски език. „С огромно удоволствие мога да ви кажа, че по успех по немски език сме четвърти в България. По френски език сме на седмо място“, каза още Вера Кацарска. Тя посочи, че това има своето обяснение, особено за немския език. „Причината е, че нашето училище е едно от 22-те училища, които връчват немски езикови дипломи“, допълни Кацарска. Тя заяви, че матурата не представлява никакво предизвикателство за дванадесетокласници на гимназията. „Подготовката за езиковите дипломи е по-предизвикателна за тях и е по-високо нивото от това, което се изисква за матурите“, добави Вера Кацарска. \r\nДенис НИКИФОРОВ", "date": "2019.05.22", "title": "Вера Кацарска, Езикова гимназия „Акад. Людмил Стоянов“ – Благоевград: Зрелостниците на гимназията имат възможността да получат немски езикови дипломи"}
{"url": "http://www.focus-news.net/news/2019/05/22/2661191/burgas-uchenitsi-ot-pomorie-se-vklyuchiha-v-sportnata-initsiativa-pod-mototo-velosipedat-kato-sredstvo-za-aktiven-i-zdravosloven-zhivot.html", "text": "За пореден път ученици от ОУ „Христо Ботев” – Поморие и ОУ „Христо Ботев” – Ахелой се включиха в спортната инициатива под мотото „Велосипедът като средство за активен и здравословен живот”. Това съобщиха от пресцентъра на  Община Поморие . \r\nВелообиколките бяха по предварително одобрени маршрути. Всички ученици облякоха сигнални жилетки и по време на мероприятията спазваха правилата за уличното движение, каквато бе и една от основните цели – децата да знаят, че не са сами на пътя и трябва да спазват правилата. \r\nРайонно управление „Полиция“ – Поморие осигури безопасно и нормално протичане на събитията. \r\nОрганизаторът на спортните празници – МКБППМН – Община Поморие,  раздаде на всички участници светлоотразителни ленти за ръце,  с пожелание за весело и безопасно лято.", "date": "2019.05.22", "title": "Бургас: Ученици от Поморие се включиха в спортната инициатива под мотото „Велосипедът като средство за активен и здравословен живот”"}
{"url": "http://www.focus-news.net/news/2019/05/22/2661235/smolyan-riosv-otbelyaza-svetovniya-den-na-pchelite-i-mezhdunarodniya-den-na-biologichnoto-raznoobrazie.html", "text": "Регионалната инспекция по околната среда и водите и малките природолюбители от ОУ „Иван Вазов“ отбелязаха Световния ден на пчелите и Международния ден на биологичното разнообразие с две образователни инициативи. Това съобщиха от  РИОСВ – Смолян . При посещението си в екоинспекцията  учениците научиха  любопитни факти за значението на пчелите и заедно с експерти потърсиха отговор на въпроса „Защо биологичното разнообразие е ключово за нашата храна и нашето здраве?“. \r\nТемата на Международния ден на биологичното разнообразие през 2019 г. е „Нашето биологично разнообразие, нашата храна, нашето здраве“.  Тя цели да повиши осведомеността за това, че храненето, системите на хранене и здравето зависят от биологичното разнообразие и здравите екосистеми. Ключово послание е, че многообразието, осигурено от нашите природни системи за човешко съществуване и благоденствие на Земята, допринася за други цели за устойчиво развитие, включително смекчаване на изменението на климата и адаптиране към климатичните промени, възстановяване на екосистемите.", "date": "2019.05.22", "title": "Смолян: РИОСВ отбеляза Световния ден на пчелите и Международния ден на биологичното разнообразие"}
{"url": "http://www.focus-news.net/news/2019/05/22/2661233/pazardzhik-rzi-vklyuchva-zdravnite-mediatori-v-borbata-za-ogranichavane-na-morbili.html", "text": "В Регионалната здравна инспекция се проведе работна среща нс д-р Петрова – директор на РЗИ Пазарджик, д-р Шериф, зам.-директор на РЗИ, д-р Станева – директор на дирекция „Надзор на заразните болести“, инспектори Атанасова и Куртакова със здравните медиатори от област Пазарджик. Това съобщиха от пресцентъра на  Здравната инспекция . Поводът за срещата е Писмо на министерство на здравеопазването за оказване на съдействие от страна на медиаторите за активно подпомагане усилията на личните лекари и РЗИ в издирване и имунизиране на неимунизирани лица, разясняване на необходимостта от имунизиране на всички подлежащи деца, своевременно търсене на медицинска помощ при поява на симптоми на заболяването, особено при данни за контакт с болен, както и за повишаване на информираността за спецификата и протичането на заболяването и неговата тежест, рисковете при боледуване и други важни въпроси за ваксинопредотвратимите заболявания. По официални данни на Министерство на здравеопазването към 16.05.2019 г. са съобщени 650 случая на морбили. В област Пазарджик заболелите са 9.", "date": "2019.05.22", "title": "Пазарджик: РЗИ включва здравните медиатори в борбата за ограничаване на морбили"}
{"url": "http://www.focus-news.net/news/2019/05/22/2661236/sport-dunav-ruse-si-garantira-ostavane-v-parva-liga-septemvri-sofiya-shte-igrae-za-myasto-v-elita.html", "text": "Дунав (Русе) си гарантира участие в Първа лига и през сезон 2019/2020 след победа с 3:2 при гостуването си на Септември (София) в мач-реванш от плейофа за оставане в елита. Двубоят се игра на националния стадион \"Васил Левски\".  \r\nВ спор за място сред най-добрите загубилият Септември (София) ще играе с победителя от мача между Монтана Арда (Кърджали).", "date": "2019.05.22", "title": "Спорт: Дунав (Русе) си гарантира оставане в Първа лига, Септември (София) ще играе за място в елита"}
{"url": "http://www.focus-news.net/news/2019/05/22/2661229/tass-novite-ministri-v-prehodnoto-pravitelstvo-na-kurts-polozhiha-kletvi.html", "text": "Новите министри в преходното правителство на канцлера на Австрия Себастиан Курц положиха клетви пред държавния глава на страната Александер Ван дер Белен.  Церемонията се състоя в кабинета на президента по-рано през деня, предава  TACC , като припомня, че предсрочните избори ще се проведат през месец септември тази година.  \r\nНовите министри замениха подалите оставка членове на кабинета във Виена от редиците на \"Партията на свободата на Австрия\" заради аферата \"Ибиса\", в центъра на която се оказа вече бившият вицеканцлер Хайнц-Кристиан Щрахе. Непартийният външен министър Карин Кнайсл, която се присъедини към правителството по предложение на партията, остана на поста си. \r\nЗа вицеканцлер бе избран министърът на финансите на Австрия Хартвиг ​​Льогер. Наследник на Херберт Кикл на поста министър на вътрешните работи е бившият председател на Върховния съд на Австрия Екарт Ратц. Вместо Норберт Хофер за министър на транспорта, иновациите и технологиите бе назначен Валери Хакл, директор на службата за контролна въздушното движение в Austro Control. Йохан Луиф стана министър на отбраната, а министър на труда, социалните дела, здравеопазването и защита на потребителите  Валтер Пьолтнер. Той замени Беате Хартингер-Клейн. \r\nПрезидентът обяви и оставката на Хуберт Фукс от поста държавен секретар в Министерството на финансите. Дневният ред на министъра на държавната администрация и спорта бе предаден на министъра на държавната служба по въпросите на жените, семейството и младежта Юлияне Богнер-Щраус. \r\nАвстрия се подготвя за предсрочни избори за Националния съвет през септември 2019 г. До насрочването им се стигна след скандала с публикуването в медиите на видеоклип с бившия лидер на \"Партия на свободата на Австрия\" Хайнц-Кристиан Щрахе. В сцени, заснети със скрита камера, той и неговият помощник Йохан Гуденус обсъждат с неизвестна рускоговоряща жена възможността за закупуване на права за публикации в популярния вестник Die Kronen Zeitung и информационна подкрепа за изборната кампания на партията преди парламентарните избори през 2017 г. в замяна на обещаващ достъп до обществени поръчки в Австрия. \r\nКанцлерът и лидер на Австрийската народна партия Себастиан Курц обяви, че не вижда възможности за по-нататъшно сътрудничество в коалиционното правителство поради подозрението на партньорите в злоупотреба с власт. Тереза Герова", "date": "2019.05.22", "title": "ТАСС: Новите министри в преходното правителство на Курц положиха клетви"}
{"url": "http://www.focus-news.net/news/2019/05/22/2661238/ep-evropeyski-izbori-2019-kakvo-sledvai.html", "text": "На 28 май 2019 г., вторник, от 15 ч. Европейският парламент в България организира дискусия за резултатите от европейските избори на 23-26 май. Събитието ще се проведе в Дома на Европа в София, съобщават от  пресслужбата на ЕП. \r\nДва дни след европейските избори Бюрото на Европейския парламент в България организира дискусия на тема \" Евроизбори 2019: какво следва?\", посветена на резултатите от евровота и отражението на новия състав на ЕП парламент върху бъдещата му работа. \r\nИнгрид Шикова, експерт в областта на политиките на ЕС, Владимир Шопов, политолог, и Марчела Абрашева, регионален директор на агенция Кантар България, ще коментират избирателната активност, вероятните сценарии за ново разпределение на силите сред европейските политически семейства и как резултатите от евровота ще променят политическия пейзаж. \r\nМодератор на дискусията ще бъде журналистът Кирил Вълчев, а събитието ще бъде открито от Теодор Стойчев, ръководител на Бюрото на Европейския парламент в България. \r\nДискусията ще бъде предавано на живо на сайта и Фейсбук профила на Бюрото на Европейския парламент. Събитието ще бъде на български език, като ще бъде осигурен симултанен превод на английски език. То е отворено за широката публика и медиите. \r\nЗа участие е необходима предварителна регистрация до 27 май 2019 г. на адрес: http://ttimv.eu/qh8x. \r\nПрограма на дискусията: \r\nМоредатор: Кирил Вълчев, журналист \r\n14.30 - 15.00 \r\nРегистрация \r\n15.00 - 15.10 \r\nОткриване \r\nТеодор Стойчев, ръководител на Бюрото на Европейския парламент в България \r\n15.10 - 15.50 \r\nДискусия с панелисти \r\nИнгрид Шикова, експерт в областта на политиките на ЕС \r\nВладимир Шопов, политолог \r\nМарчела Абрашева, регионален директор на агенция Кантар България \r\n15.50 - 16.30 \r\nДискусия с публиката \r\nПолезна информация: \r\nСъбитие: Дискусия „Евроизбори 2019: какво следва?“ \r\nДата и час: 28 май 2019 г., вторник, от 15.00 до 16.30 ч. \r\nАдрес: Дом на Европа, ул. \"Г.С“ Раковски\" №124, София", "date": "2019.05.22", "title": "ЕП: Европейски избори 2019: Какво следва?"}
{"url": "http://www.focus-news.net/news/2019/05/22/2661239/kmetat-d-r-atanas-kambitov-vrachi-nagradata-bg-debyut-po-vreme-na-godishnite-muzikalni-nagradi-na-bg-radio.html", "text": "Кметът на Благоевград д-р Атанас Камбитов и кметът на  Пловдив Иван Тотев връчиха награда за „БГ Дебют“ на поп групата „4 Magic“. Това съобщиха от пресцентъра на Община Благоевград. Церемонията за Годишните музикални награди на БГ Радио се проведе тази вечер в Пловдив.  „От името на всички граждани на Благоевград, искам да поздравя Пловдив за дебюта на града, като домакин на това бляскаво събитие“ , каза по време на церемонията кметът Камбитов.  \r\nНа 14 и 15 юни звездите на България ще пристигнат в Благоевград за двудневен грандиозен концерт. И в двете вечери /петък и събота/ изпълнителите на БГ Радио ще  радват меломаните в парк „Македония“.  Огромна сцена ще бъде позиционирана на вече познатото място, а на нея ще се качат победителите в Годишните музикални награди през 2019 г..  \r\nТази година Благоевград направи приятелски жест, като подкрепи Пловдив, носител на приза Европейска столица на културата. Това е и причината през 2019 г. церемонията да се проведе  еднократно, именно в столицата на културата.", "date": "2019.05.22", "title": "Кметът д-р Атанас Камбитов връчи наградата „БГ Дебют“ по време на  Годишните музикални награди на БГ Радио"}
{"url": "http://www.focus-news.net/news/2019/05/22/2661241/sport-fifa-se-otkaza-ot-razshiryavaneto-na-sastava-na-uchastnitsite-v-svetovnoto-parvenstvo-v-katar.html", "text": "Международната футболна федерация (ФИФА) се отказа от увеличаване на броя на участниците в световното първенство в Катар през 2022 година. Предвиждаше се в следващия Мондиал да бъдат допуснати 48 вместо 32 отбора.  \r\nВъв връзка със запазването на броя на участниците, ФИФА също така се отказа и от идеята за провеждане на някои мачове от турнира извън Катар. \r\nСледващото световно първенство по футбол ще се проведе от 21 ноември до 18 декември 2022 година в общо седем града на територията на емирството.", "date": "2019.05.22", "title": "Спорт: ФИФА се отказа от разширяването на състава на участниците в световното първенство в Катар"}
{"url": "http://www.focus-news.net/news/2019/05/22/2661242/tass-obshtoto-sabranie-na-oon-prie-rezolyutsiya-za-prekratyavane-na-britanskiya-kontrol-nad-ostrovite-chagos.html", "text": "Общото събрание на ООН прие резолюция относно прекратяването на британския контрол над островите Чагос в Индийския океан. Документът беше гласуван от 116 държави, включително Русия, \"срещу\" се произнесоха шест (включително САЩ и няколко африкански държави), 56  се въздържаха, предава  TACC .  \r\n\"[Общото събрание] приветства консултативното становище на Международния съд от 25 февруари 2019 г. относно правните последици от отделянето на архипелага Чагос от Мавриций през 1965 г.\", се казва в документа. Резолюцията „потвърждава, в съответствие с консултативното мнение на съда, че тъй като разделянето на архипелага Чагос не се основава на свободната и истинска воля на народа на Мавриций, процесът на деколонизация на Мавриций не е законно завършен“. \r\nВъв връзка с това „Архипелагът Чагос е неразделна част от територията на Мавриций“, се подчертава в текста. Според документа \"Обединеното кралство трябва да спре да управлява архипелага Чагос възможно най-скоро\". \r\nСлед заседанието постоянният представител на Обединеното кралство в ООН Карън Пиърс заяви пред репортери, че е разочарована от резултатите от гласуването. \"Това е въпрос на двустранни отношения, фактът, че се представя за разглеждане от Общото събрание, създава тъжен прецедент\", заяви дипломатът. Тереза Герова", "date": "2019.05.22", "title": "ТАСС: Общото събрание на ООН прие резолюция за прекратяване на британския контрол над островите Чагос"}
{"url": "http://www.focus-news.net/news/2019/05/22/2661244/ek-obsht-reglament-otnosno-zashtitata-na-dannite-edna-godina-po-kasno.html", "text": "На 25 май 2019 г. Общият регламент относно защитата на данните ще чества първата си година на прилагане, съобщават от  пресслужбата на ЕК.  По този случай Андрус Ансип, заместник-председател на Комисията, отговарящ за цифровия единен пазар, и Вера Йоурова, комисар по въпросите на правосъдието, потребителите и равнопоставеността между половете, направиха следното изявление: \r\n„На 25 май отбелязваме годишнината на новите европейски правила за защита на данните — Общият регламент относно защитата на данните, добил широка известност и като ОРЗД. Тези основополагащи правила не само подготвиха Европа за цифровата ера, но също така станаха ориентир в световен мащаб. \r\nОсновната цел на правилата бе да се предоставят възможности за действие на хората и да им се помогне да придобият по-голям контрол върху личните си данни. Това вече става факт, като хората започват да упражняват своите нови права и над две трети от европейците са чували за регламента. \r\nОсвен това, предприятията вече се възползват от прилагането само на един набор от правила в целия Съюз. Те въведоха ред в начина, по който управляват данните, което доведе до по-голяма сигурност на данните и основани на доверие отношения с техните клиенти.”", "date": "2019.05.22", "title": "ЕК: Общ регламент относно защитата на данните: една година по-късно"}
{"url": "http://www.focus-news.net/news/2019/05/22/2661231/plovdiv-17-to-izdanie-na-literaturniya-festival-plovdiv-chete-shte-se-provede-v-grada-prez-yuni.html", "text": "17-то издание на литературния фестивал „Пловдив чете“ ще се проведе в града през юни. Това съобщиха за  Радио „Фокус“ – Пловдив  организаторите на събитието. Фестивалът ще се проведе в дните от 10 до 16 юни, като официалното откриване ще бъде от 20.00 часа на 11 юни на Античния театър. По традиция на откриващото събитие ще бъдат връчени наградите „Орфеев венец“ за най-изявен поет през изминалата година, както и „Златна четка“ за най-добро художествено оформление на книга. На 14 юни от 17.00 часа ще бъдат връчени и Националните литературни награди „Христо Г. Данов“ в къщата-музей на първия възрожденски издател. \r\nОсобено наситена е съпътстващата програма на фестивала – изложба с илюстрации, хореографски манифест и читални на открито очакват посетителите. Всички жители и гости на града ще могат да се насладят на музиката на Теодосий Спасов, Мирослава Кацарова и Орлин Павлов. \r\nВсички събития от програмата на „Пловдив чете“ са с вход свободен. Събитието се реализира с подкрепата на Община Пловдив като част от Културния календар на града за 2019 година.", "date": "2019.05.22", "title": "Пловдив: 17-то издание на литературния фестивал „Пловдив чете“ ще се проведе в града през юни"}
{"url": "http://www.focus-news.net/news/2019/05/22/2661232/sky-news-andrea-ledsan-podade-ostavka-ot-pravitelstvoto-na-tereza-mey.html", "text": "Лидерът на Консервативната партия в британския парламент Андреа Ледсън подаде оставка заради кризата с Брекзит, предава телевизионният канал  Sky News . \r\nСъответното стана ясно от писмо до премиера на Обединеното кралство Тереза Мей, в което Ледсън обяснява решението си със съмнение, че \"нашият подход ще постигне резултата от референдума за 2016 г.\". \r\nМедията цитира ключови пасажи от писмото на Ледсън: \r\n\"Вече не вярвам, че нашият подход ще постигне резултата от референдума, поради следните причини: \r\n1. Не считам, че ще бъдем наистина суверенно Обединено кралство чрез предложението, което сега се предлага; \r\n2. Винаги съм твърдяла, че вторият референдум би бил опасно разделителен и не подкрепям правителството, което доброволно улеснява подобна отстъпка.. \r\n3. Налице е такава разбивка на правителствените процеси, че скорошните законодателни предложения, свързани с Брекзит, не са били подлагани на внимателно проучване или одобрение от членовете на кабинета; \r\n4. Толерантността към онези в кабинета, които защитават политиките, противоречащи на позицията на правителството, доведе до пълно разрушаване на колективната отговорност. \r\nВнимателно обмислих това решение, но утре няма мога да изпълня задълженията си като лидер на торите в парламента, да обявя законопроект с нови елементи, на които се противопоставям. \r\nНапълно зачитам интегритета и решителността, които сте показали по време на процеса. Никой не е искал да успеете повече от мен, но сега ви призовавам да вземате правилните решения в интерес на страната, на това правителство и на нашата партия. \r\nЕто защо с голямо съжаление и с тежко сърце аз се оттеглям от правителството\". Тереза Герова", "date": "2019.05.22", "title": "Sky News: Андреа Ледсън подаде оставка от правителството на Тереза Мей"}
{"url": "http://www.focus-news.net/news/2019/05/22/2661240/ilir-meta-deliriumat-za-velika-albaniya-e-s-tsel-otklonyavane-na-vnimanieto-ot-vatreshni-problemi.html", "text": "Държавният глава на Албания Илир Мета вярва, че истерията около Велика Албания цели да отклони вниманието на хората от вътрешните проблеми, отбелязва електронното издание на македонския вестник  \"Независен\" . \r\nВ текст, публикуван на официалната интернет страницата на президента се подчертава, че според Мета единственото решение за Балканите е съвместното съществуване и зачитането на европейските стандарти за малцинствата. Президентът на Албания подчертава, че в миналото са убити стотици хора, но това не е довело до промяна на границите в региона. \r\n\"На Балканите всяка нация някъде е мнозинството и някъде  малцинството. Единственото решение е съвместното съществуване и спазването на европейските стандарти за малцинствата. Много добре знаем какво се случи на Балканите. Стотици хиляди хора бяха убити и дори един сантиметър от границите не беше променен\", се казва в съобщението. \r\nСпоред него въпросът защо да не се обединят албанци, сърби или хървати е жив диаболизъм. \r\n\"Често чуваме: защо да не обединим албанците? Но защо всички сърби да не могат да се обединят? Да се обединят всички хървати или всички бошняци? Този делириум, предполагаемо патриотичен, е много повече от фолклоризъм, това е жив диаболизъм. Това е опит на авторитарни политици, често по координиран начин, да отклонят вниманието от вътрешните въпроси и да провокират теми, които да потискат обществеността, за да избягат от собствената си отговорност\", се подчертава още в текста.  \r\nПояснява се, че съответното Мета е подчертал в реч на конференция на тема \"Предизвикателствата пред сигурността на Балканите и ролята на външните участници в евроатлантическия преход\", организирана от  компанията \"Джордж В. Маршал-Албания\". Тереза Герова", "date": "2019.05.22", "title": "Илир Мета: Делириумът за Велика Албания е с цел отклоняване на вниманието от вътрешни проблеми"}
